<!doctype html>
<html id="z3IBTEtCF" data-ver="2177">
 <head>
  <meta charset="utf-8">
  <meta author="菩提流志">
  <meta library="龙藏">
  <meta catalog="大乘宝积部">
  <meta period="唐">
 </head>
 <body>
  <h1 id="a1">大宝积经卷第三十五</h1>
  <h2 id="a2">唐三藏法师玄奘奉诏译</h2>
  <h2 id="a3">菩萨藏会第十二之一开化长者品第一</h2>
  <p id="a4">如是我闻：<a id="a-5"></a>一时，<a id="a-6"></a>薄伽梵于室罗筏国雨安居，<a id="a-7"></a>过三月恣举已，<a id="a-8"></a>作衣服竟，<a id="a-9"></a>与大苾芻众千二百五十人俱，<a id="a-A"></a>游化诸国。<a id="a-B"></a>是薄伽梵，<a id="a-C"></a>成就广大微妙名称，<a id="a-D"></a>出现世间，<a id="a-E"></a>为诸天人之所赞颂，<a id="a-F"></a>所谓如来、<a id="a-G"></a>应、<a id="a-H"></a>正等觉、<a id="a-I"></a>明行圆满、<a id="a-J"></a>善逝、<a id="a-K"></a>世间解、<a id="a-L"></a>无上丈夫、<a id="a-M"></a>调御士、<a id="a-N"></a>天人师、<a id="a-O"></a>佛、<a id="a-P"></a>薄伽梵。<a id="a-Q"></a>深住自证具足神通，<a id="a-R"></a>威德映蔽诸天世间魔王、<a id="a-S"></a>梵王、<a id="a-T"></a>阿素洛等。<a id="a-U"></a>常为众生说微妙法，<a id="a-V"></a>开示初善、<a id="a-W"></a>中善、<a id="a-X"></a>后善，<a id="a-Y"></a>文义巧妙，<a id="a-Z"></a>纯一圆满，<a id="a-a"></a>清白梵行。<a id="a-b"></a>时四部众，<a id="a-c"></a>国王、<a id="a-d"></a>大臣，<a id="a-e"></a>种种外道，<a id="a-f"></a>沙门、<a id="a-g"></a>婆罗门，<a id="a-h"></a>及诸长者，<a id="a-i"></a>天、<a id="a-j"></a>龙、<a id="a-k"></a>药叉、<a id="a-l"></a>人非人等，<a id="a-m"></a>以无量上妙衣服、<a id="a-n"></a>饮食、<a id="a-o"></a>卧具、<a id="a-p"></a>医药种种供具，<a id="a-q"></a>奉献如来。</p>
  <p id="ar">尔时，<a id="a-s"></a>世尊大众围绕，<a id="a-t"></a>供养恭敬，<a id="a-u"></a>尊重赞叹，<a id="a-v"></a>渐次游行至摩揭陀国，<a id="a-w"></a>诣王舍大城，<a id="a-x"></a>住鹫峰山。<a id="a-y"></a>时，<a id="a-z"></a>王舍城中有大长者，<a id="a-10"></a>名曰贤守，<a id="a-11"></a>已曾亲觐过去诸佛，<a id="a-12"></a>宿植善根，<a id="a-13"></a>福感通被，<a id="a-14"></a>大族大富，<a id="a-15"></a>资产财宝无不具足。<a id="a-16"></a>时，<a id="a-17"></a>彼长者闻大沙门出释氏宫，<a id="a-18"></a>证于无上正等菩提，<a id="a-19"></a>与诸大众来游此国，<a id="a-1A"></a>彼佛世尊，<a id="a-1B"></a>有如是等广大名称出现世间，<a id="a-1C"></a>十号具足，<a id="a-1D"></a>成就通慧，<a id="a-1E"></a>说微妙法，<a id="a-1F"></a>乃至圆满清白梵行。<a id="a-1G"></a>时，<a id="a-1H"></a>彼长者作是思惟：<a id="a-1I"></a>“我今当往鹫峰山王，<a id="a-1J"></a>为欲奉见彼如来故。<a id="a-1K"></a>若我见者，<a id="a-1L"></a>必获善利。<a id="a-1M"></a>”作是念已，<a id="a-1N"></a>与五百长者出王舍城，<a id="a-1O"></a>将往佛所。</p>
  <p id="a1P">尔时，<a id="a-1Q"></a>世尊于日初分，<a id="a-1R"></a>服僧伽胝，<a id="a-1S"></a>执持衣钵，<a id="a-1T"></a>诸苾芻僧侍从围绕，<a id="a-1U"></a>在大众前威仪严整，<a id="a-1V"></a>进止安庠，<a id="a-1W"></a>正智而行，<a id="a-1X"></a>顾视屈伸端严殊异，<a id="a-1Y"></a>为化众生现乞食法，<a id="a-1Z"></a>方欲入城处于中路。<a id="a-1a"></a>时，<a id="a-1b"></a>贤守等五百长者，<a id="a-1c"></a>遥见如来，<a id="a-1d"></a>威严超挺，<a id="a-1e"></a>众所乐观，<a id="a-1f"></a>成就金色之身大丈夫相三十有二，<a id="a-1g"></a>诸根寂定，<a id="a-1h"></a>神虑憺怕，<a id="a-1i"></a>逮得上胜调顺寂止，<a id="a-1j"></a>摄护诸根如大龙象，<a id="a-1k"></a>清净无挠如澄泉池，<a id="a-1l"></a>足蹈七宝所成百千亿叶红莲华上，<a id="a-1m"></a>为诸无数天、<a id="a-1n"></a>人、<a id="a-1o"></a>药叉之所供养，<a id="a-1p"></a>雨大天华散如来上，<a id="a-1q"></a>其华若流弥满于地。<a id="a-1r"></a>诸长者等既睹世尊，<a id="a-1s"></a>以无量百千功德庄严从远而来，<a id="a-1t"></a>叹未曾有，<a id="a-1u"></a>以清净心往如来所，<a id="a-1v"></a>顶礼佛足，<a id="a-1w"></a>却住一面。</p>
  <p id="a1x">尔时，<a id="a-1y"></a>贤守等五百长者白佛言：<a id="a-1z"></a>“世尊，<a id="a-20"></a>未曾有也！<a id="a-21"></a>如来神力，<a id="a-22"></a>映夺天仙吉祥魔梵。<a id="a-23"></a>如来威德具大名称，<a id="a-24"></a>圆光妙色蔽诸大众。<a id="a-25"></a>世尊体相如大金山，<a id="a-26"></a>容貌端严无等等者。<a id="a-27"></a>世尊成就一切世间甚希奇法。<a id="a-28"></a>我惟世尊，<a id="a-29"></a>威德如是，<a id="a-2A"></a>观何等相，<a id="a-2B"></a>弃舍家法，<a id="a-2C"></a>悟大菩提？<a id="a-2D"></a>”</p>
  <p id="a2E">尔时，<a id="a-2F"></a>贤守长者即于佛前，<a id="a-2G"></a>而说颂曰：</p>
  <p id="a2H">“我昔曾闻最胜尊，<a id="a-2I"></a>　吉祥妙色大名称，</p>
  <p id="a2J">今睹威光胜所闻，<a id="a-2K"></a>　如真金像备众德。</p>
  <p id="a2L">如来色像喻金山，<a id="a-2M"></a>　高广严净观无厌，</p>
  <p id="a2N">威德庄严苾芻众，<a id="a-2O"></a>　犹如满月处众星。</p>
  <p id="a2P">世尊顶相无能见，<a id="a-2Q"></a>　高显映发踰山王，</p>
  <p id="a2R">顶髻周圆渐次敛，<a id="a-2S"></a>　其相平偃犹天盖。</p>
  <p id="a2T">绀发软腻而右旋，<a id="a-2U"></a>　如安缮色帝青宝，</p>
  <p id="a2V">鲜净光踰孔雀项，<a id="a-2W"></a>　我今瞻仰无厌足。</p>
  <p id="a2X">面貌端严额平正，<a id="a-2Y"></a>　眉相皎净若天弓，</p>
  <p id="a2Z">白毫映彻无瑕秽，<a id="a-2a"></a>　光洁照耀如星王。</p>
  <p id="a2b">发喜净眼甚微妙，<a id="a-2c"></a>　众睹皆生欣乐心，</p>
  <p id="a2d">我今奉观无暂舍，<a id="a-2e"></a>　顶礼净眼世间依。</p>
  <p id="a2f">鼻相高平修且直，<a id="a-2g"></a>　渐广圆成如铸金，</p>
  <p id="a2h">唇相丹晖极清净，<a id="a-2i"></a>　喻频婆果末尼等。</p>
  <p id="a2j">妙齿鲜白含光润，<a id="a-2k"></a>　等鹤牛乳莲华根，</p>
  <p id="a2l">坚密齐平极明净，<a id="a-2m"></a>　调顺奢摩他所感。</p>
  <p id="a2n">齿及随齿根深固，<a id="a-2o"></a>　断际上下皆齐整，</p>
  <p id="a2p">佛牙光白最超胜，<a id="a-2q"></a>　如彼雁行王处中。</p>
  <p id="a2r">善逝广长之舌相，<a id="a-2s"></a>　覆面薄净如莲华，</p>
  <p id="a2t">赤铜赤色末尼宝，<a id="a-2u"></a>　含晖皎镜如初日。</p>
  <p id="a2v">世尊耳相极端严，<a id="a-2w"></a>　梵世天人不闻见，</p>
  <p id="a2x">乔答摩种狻猊颔，<a id="a-2y"></a>　无畏犹如师子王。</p>
  <p id="a2z">我观善逝咽喉相，<a id="a-30"></a>　能引世间甘露味，</p>
  <p id="a31">清净映彻无瑕秽，<a id="a-32"></a>　具大神力不思议。</p>
  <p id="a33">颈前横约修且直，<a id="a-34"></a>　处中都无孅杂文，</p>
  <p id="a35">现人中胜天中天，<a id="a-36"></a>　恒食味中第一味。</p>
  <p id="a37">肩膊充圆悉成满，<a id="a-38"></a>　胸臆雄猛威容盛，</p>
  <p id="a39">人中尊相世未闻，<a id="a-3A"></a>　如山顶日光流照。</p>
  <p id="a3B">手足两肩及项后，<a id="a-3C"></a>　七处光净恒平满。</p>
  <p id="a3D">修臂佣圆象王鼻，<a id="a-3E"></a>　双掌垂下摩于膝，</p>
  <p id="a3F">上身广厚如兽王，<a id="a-3G"></a>　瞿陀树相周圆满。</p>
  <p id="a3H">那罗延力合成身，<a id="a-3I"></a>　具足大力及忍力，</p>
  <p id="a3J">无垢身毛皆上靡，<a id="a-3K"></a>　随现一孔一毛生。</p>
  <p id="a3L">烟尘不污如莲华，<a id="a-3M"></a>　右旋相成而细软，</p>
  <p id="a3N">我昔传闻隐密相，<a id="a-3O"></a>　阴藏深如天马王。</p>
  <p id="a3P">髀腨周圆渐次敛，<a id="a-3Q"></a>　其相犹如天鹿王，</p>
  <p id="a3R">足厚隆起跟圆长，<a id="a-3S"></a>　手相网鞔如雁王。</p>
  <p id="a3T">平满孅长二十指，<a id="a-3U"></a>　赤铜甲色如莲华，</p>
  <p id="a3V">双跖千辐金轮相，<a id="a-3W"></a>　光净微妙具庄严。</p>
  <p id="a3X">如来游步于世间，<a id="a-3Y"></a>　瞿拉坡相不相触，</p>
  <p id="a3Z">去地四指蹈空行，<a id="a-3a"></a>　众宝红莲随足现。</p>
  <p id="a3b">顾视安行象王步，<a id="a-3c"></a>　进趣端肃如天主，</p>
  <p id="a3d">大圣威严无所畏，<a id="a-3e"></a>　处众踰于师子王。</p>
  <p id="a3f">妙色映蔽毗沙门，<a id="a-3g"></a>　威光超胜百千日，</p>
  <p id="a3h">梵世天人尚无等，<a id="a-3i"></a>　何况出过如来者！</p>
  <p id="a3j">行住说法度众生，<a id="a-3k"></a>　天仙龙神咸恭敬，</p>
  <p id="a3l">或散天华奏天乐，<a id="a-3m"></a>　纷然繁会满虚空。</p>
  <p id="a3n">今睹世尊大神变，<a id="a-3o"></a>　故我窃怀疑惑心，</p>
  <p id="a3p">本观何等胜功德，<a id="a-3q"></a>　出家趣于无上道？<a id="a-3r"></a>”</p>
  <p id="a3s">尔时，<a id="a-3t"></a>世尊告贤守长者曰：<a id="a-3u"></a>“长者当知，<a id="a-3v"></a>我观世间一切众生，<a id="a-3w"></a>为十苦事之所逼迫。<a id="a-3x"></a>何谓为十？<a id="a-3y"></a>一者、<a id="a-3z"></a>生苦逼迫，<a id="a-40"></a>二者、<a id="a-41"></a>老苦逼迫，<a id="a-42"></a>三者、<a id="a-43"></a>病苦逼迫，<a id="a-44"></a>四者、<a id="a-45"></a>死苦逼迫，<a id="a-46"></a>五者、<a id="a-47"></a>愁苦逼迫，<a id="a-48"></a>六者、<a id="a-49"></a>怨恨逼迫，<a id="a-4A"></a>七者、<a id="a-4B"></a>苦受逼迫，<a id="a-4C"></a>八者、<a id="a-4D"></a>忧受逼迫，<a id="a-4E"></a>九者、<a id="a-4F"></a>痛恼逼迫，<a id="a-4G"></a>十者、<a id="a-4H"></a>生死流转大苦之所逼迫。<a id="a-4I"></a>长者，<a id="a-4J"></a>我见如是十种苦事逼迫众生；<a id="a-4K"></a>为得阿耨多罗三藐三菩提，<a id="a-4L"></a>出离如是逼迫事故，<a id="a-4M"></a>以净信心，<a id="a-4N"></a>舍释氏家，<a id="a-4O"></a>趣无上道。<a id="a-4P"></a>”</p>
  <p id="a4Q">尔时，<a id="a-4R"></a>世尊欲重宣此义，<a id="a-4S"></a>而说颂曰：</p>
  <p id="a4T">“我观诸凡夫，<a id="a-4U"></a>　闭流转牢狱；</p>
  <p id="a4V">常为生老病，<a id="a-4W"></a>　众苦所逼迫；</p>
  <p id="a4X">愁忧及怨恨，<a id="a-4Y"></a>　死苦等所牵；</p>
  <p id="a4Z">为除牢狱怖，<a id="a-4a"></a>　令欣出离法。</p>
  <p id="a4b">“复次，<a id="a-4c"></a>长者，<a id="a-4d"></a>我观世间一切众生，<a id="a-4e"></a>为十恼害互相憎嫉。<a id="a-4f"></a>何谓为十？<a id="a-4g"></a>一者、<a id="a-4h"></a>曾于我身作不饶益，<a id="a-4i"></a>心生恼害；<a id="a-4j"></a>二者、<a id="a-4k"></a>今于我身作不饶益，<a id="a-4l"></a>心生恼害；<a id="a-4m"></a>三者、<a id="a-4n"></a>当于我身作不饶益，<a id="a-4o"></a>心生恼害；<a id="a-4p"></a>四者、<a id="a-4q"></a>曾于我之所爱作不饶益，<a id="a-4r"></a>心生恼害；<a id="a-4s"></a>五者、<a id="a-4t"></a>今于我之所爱作不饶益，<a id="a-4u"></a>心生恼害；<a id="a-4v"></a>六者、<a id="a-4w"></a>当于我之所爱作不饶益，<a id="a-4x"></a>心生恼害；<a id="a-4y"></a>七者、<a id="a-4z"></a>曾于我所不爱而作饶益，<a id="a-50"></a>心生恼害；<a id="a-51"></a>八者、<a id="a-52"></a>今于我所不爱而作饶益，<a id="a-53"></a>心生恼害；<a id="a-54"></a>九者、<a id="a-55"></a>当于我所不爱而作饶益，<a id="a-56"></a>心生恼害；<a id="a-57"></a>十者、<a id="a-58"></a>于诸过失作不饶益，<a id="a-59"></a>心生恼害。<a id="a-5A"></a>长者，<a id="a-5B"></a>我见如是十种恼害，<a id="a-5C"></a>恼害世间一切众生；<a id="a-5D"></a>为得阿耨多罗三藐三菩提，<a id="a-5E"></a>出离如是恼害事故，<a id="a-5F"></a>以净信心，<a id="a-5G"></a>舍释氏家，<a id="a-5H"></a>趣无上道。<a id="a-5I"></a>”</p>
  <p id="a5J">尔时，<a id="a-5K"></a>世尊欲重宣此义，<a id="a-5L"></a>而说颂曰：</p>
  <p id="a5M">“众生互憎嫉，<a id="a-5N"></a>　皆由十恼生，</p>
  <p id="a5O">于我及我亲，<a id="a-5P"></a>　三世俱恼害。</p>
  <p id="a5Q">或于我非亲，<a id="a-5R"></a>　起诸饶益相，</p>
  <p id="a5S">怨憎由此生，<a id="a-5T"></a>　三世俱恼害。</p>
  <p id="a5U">第十诸过失，<a id="a-5V"></a>　生长怨憎苦，</p>
  <p id="a5W">我观如是过，<a id="a-5X"></a>　厌患故出家。</p>
  <p id="a5Y">“复次，<a id="a-5Z"></a>长者，<a id="a-5a"></a>我观世间一切众生，<a id="a-5b"></a>入于十种恶见稠林，<a id="a-5c"></a>由异见故不能自出。<a id="a-5d"></a>何谓为十？<a id="a-5e"></a>一者、<a id="a-5f"></a>我见恶见稠林，<a id="a-5g"></a>二者、<a id="a-5h"></a>有情见恶见稠林，<a id="a-5i"></a>三者、<a id="a-5j"></a>寿命见恶见稠林，<a id="a-5k"></a>四者、<a id="a-5l"></a>数取趣见恶见稠林，<a id="a-5m"></a>五者、<a id="a-5n"></a>断见恶见稠林，<a id="a-5o"></a>六者、<a id="a-5p"></a>常见恶见稠林，<a id="a-5q"></a>七者、<a id="a-5r"></a>无作见恶见稠林，<a id="a-5s"></a>八者、<a id="a-5t"></a>无因见恶见稠林，<a id="a-5u"></a>九者、<a id="a-5v"></a>不平等因见恶见稠林，<a id="a-5w"></a>十者、<a id="a-5x"></a>邪见恶见稠林。<a id="a-5y"></a>长者，<a id="a-5z"></a>我见众生，<a id="a-60"></a>入于十种恶见稠林不能得出；<a id="a-61"></a>为得阿耨多罗三藐三菩提，<a id="a-62"></a>永断如是诸恶见故，<a id="a-63"></a>以净信心，<a id="a-64"></a>舍释氏家，<a id="a-65"></a>趣无上道。<a id="a-66"></a>”</p>
  <p id="a67">尔时，<a id="a-68"></a>世尊欲重宣此义，<a id="a-69"></a>而说颂曰：</p>
  <p id="a6A">“一切愚凡夫，<a id="a-6B"></a>　入恶见稠林，</p>
  <p id="a6C">我见有情见，<a id="a-6D"></a>　及以寿命见，</p>
  <p id="a6E">断见与常见，<a id="a-6F"></a>　依无作见等；</p>
  <p id="a6G">为安立正见，<a id="a-6H"></a>　是故我出家。</p>
  <p id="a6I">“复次，<a id="a-6J"></a>长者，<a id="a-6K"></a>我观世间一切众生，<a id="a-6L"></a>于无数劫具造百千那庾多拘胝过失，<a id="a-6M"></a>常为十种大毒箭所中。<a id="a-6N"></a>何谓为十？<a id="a-6O"></a>一者、<a id="a-6P"></a>爱毒箭，<a id="a-6Q"></a>二者、<a id="a-6R"></a>无明毒箭，<a id="a-6S"></a>三者、<a id="a-6T"></a>欲毒箭，<a id="a-6U"></a>四者、<a id="a-6V"></a>贪毒箭，<a id="a-6W"></a>五者、<a id="a-6X"></a>过失毒箭，<a id="a-6Y"></a>六者、<a id="a-6Z"></a>愚痴毒箭，<a id="a-6a"></a>七者、<a id="a-6b"></a>慢毒箭，<a id="a-6c"></a>八者、<a id="a-6d"></a>见毒箭，<a id="a-6e"></a>九者、<a id="a-6f"></a>有毒箭，<a id="a-6g"></a>十者、<a id="a-6h"></a>无有毒箭。<a id="a-6i"></a>长者，<a id="a-6j"></a>我见众生，<a id="a-6k"></a>为于十种毒箭所中；<a id="a-6l"></a>求阿耨多罗三藐三菩提，<a id="a-6m"></a>永断如是诸毒箭故，<a id="a-6n"></a>以净信心，<a id="a-6o"></a>舍释氏家，<a id="a-6p"></a>趣无上道。<a id="a-6q"></a>”</p>
  <p id="a6r">尔时，<a id="a-6s"></a>世尊欲重宣此义，<a id="a-6t"></a>而说颂曰：</p>
  <p id="a6u">“爱箭毒众生，<a id="a-6v"></a>　过拘胝大劫，</p>
  <p id="a6w">无明之所盲，<a id="a-6x"></a>　从暗入于暗。</p>
  <p id="a6y">欲箭中诸蕴，<a id="a-6z"></a>　吸染名贪箭，</p>
  <p id="a70">闷乱过失箭，<a id="a-71"></a>　被服愚痴箭，</p>
  <p id="a72">陵高发慢箭，<a id="a-73"></a>　违诤起见箭，</p>
  <p id="a74">因有无有箭，<a id="a-75"></a>　堕有及无有。</p>
  <p id="a76">诸愚痴凡夫，<a id="a-77"></a>　锋刃由其口，</p>
  <p id="a78">更相起诤论，<a id="a-79"></a>　此实此非实。</p>
  <p id="a7A">为拔毒箭故，<a id="a-7B"></a>　如来兴世间，</p>
  <p id="a7C">救诸中箭者，<a id="a-7D"></a>　出家成圣道。</p>
  <p id="a7E">“复次，<a id="a-7F"></a>长者，<a id="a-7G"></a>我观世间一切众生，<a id="a-7H"></a>由十种爱建立根本。<a id="a-7I"></a>何者为十？<a id="a-7J"></a>所谓缘爱故求，<a id="a-7K"></a>缘求故得，<a id="a-7L"></a>缘于得故便起我所，<a id="a-7M"></a>缘我所故起诸定执，<a id="a-7N"></a>缘诸定执故起欲贪，<a id="a-7O"></a>缘欲贪故起深耽著，<a id="a-7P"></a>缘深耽著故起悭吝，<a id="a-7Q"></a>缘悭吝故起于聚敛，<a id="a-7R"></a>缘聚敛故起诸守护，<a id="a-7S"></a>缘守护故执持刀仗，<a id="a-7T"></a>诤讼讥谤起种种苦。<a id="a-7U"></a>又因此故兴别离语，<a id="a-7V"></a>长养诸恶不善之法。<a id="a-7W"></a>长者，<a id="a-7X"></a>我见众生，<a id="a-7Y"></a>由此十种爱根本法之所建立；<a id="a-7Z"></a>求于阿耨多罗三藐三菩提，<a id="a-7a"></a>为得无根无所依法故，<a id="a-7b"></a>以净信心，<a id="a-7c"></a>舍释氏家，<a id="a-7d"></a>趣无上道。<a id="a-7e"></a>”</p>
  <p id="a7f">尔时，<a id="a-7g"></a>世尊欲重宣此义，<a id="a-7h"></a>而说颂曰：</p>
  <p id="a7i">“爱所吞众生，<a id="a-7j"></a>　寻逐于诸欲，</p>
  <p id="a7k">得利兴我所，<a id="a-7l"></a>　从此生定执。</p>
  <p id="a7m">我当作所作，<a id="a-7n"></a>　欲贪缚增长，</p>
  <p id="a7o">耽著悭吝等，<a id="a-7p"></a>　相续次第生。</p>
  <p id="a7q">悭过染世间，<a id="a-7r"></a>　能起坚积聚，</p>
  <p id="a7s">聚敛故守护，<a id="a-7t"></a>　遍生无有间。</p>
  <p id="a7u">守护在愚夫，<a id="a-7v"></a>　刀仗相加害，</p>
  <p id="a7w">种诸不善业，<a id="a-7x"></a>　因此生众苦。</p>
  <p id="a7y">观爱因缘已，<a id="a-7z"></a>　众苦则不生，</p>
  <p id="a80">无根无住觉，<a id="a-81"></a>　诸觉中最上。</p>
  <p id="a82">“复次，<a id="a-83"></a>长者，<a id="a-84"></a>我观世间一切众生，<a id="a-85"></a>皆由十种恶邪性故建立邪定。<a id="a-86"></a>何等为十？<a id="a-87"></a>一者、<a id="a-88"></a>邪见，<a id="a-89"></a>二者、<a id="a-8A"></a>邪思惟，<a id="a-8B"></a>三者、<a id="a-8C"></a>邪语，<a id="a-8D"></a>四者、<a id="a-8E"></a>邪业，<a id="a-8F"></a>五者、<a id="a-8G"></a>邪命，<a id="a-8H"></a>六者、<a id="a-8I"></a>邪精进，<a id="a-8J"></a>七者、<a id="a-8K"></a>邪念，<a id="a-8L"></a>八者、<a id="a-8M"></a>邪定，<a id="a-8N"></a>九者、<a id="a-8O"></a>邪解脱，<a id="a-8P"></a>十者、<a id="a-8Q"></a>邪解脱智见。<a id="a-8R"></a>长者，<a id="a-8S"></a>我观众生，<a id="a-8T"></a>由如是等十邪性故建立邪定；<a id="a-8U"></a>为欲证得阿耨多罗三藐三菩提，<a id="a-8V"></a>出离如是诸邪性故，<a id="a-8W"></a>以净信心，<a id="a-8X"></a>舍释氏家，<a id="a-8Y"></a>趣无上道。<a id="a-8Z"></a>”</p>
  <p id="a8a">尔时，<a id="a-8b"></a>世尊欲重宣此义，<a id="a-8c"></a>而说颂曰：</p>
  <p id="a8d">“怀邪见众生，<a id="a-8e"></a>　邪思惟境界，</p>
  <p id="a8f">宣说于邪语，<a id="a-8g"></a>　及行诸邪业，</p>
  <p id="a8h">邪命邪精进，<a id="a-8i"></a>　邪念与邪定，</p>
  <p id="a8j">成就邪解脱，<a id="a-8k"></a>　及趣邪智见。</p>
  <p id="a8l">邪性决定聚，<a id="a-8m"></a>　愚夫之所依，</p>
  <p id="a8n">为令住正性，<a id="a-8o"></a>　故趣无上道。</p>
  <p id="a8p">“复次，<a id="a-8q"></a>长者，<a id="a-8r"></a>我观世间一切众生，<a id="a-8s"></a>由于十种不善业道，<a id="a-8t"></a>而能建立安处邪道，<a id="a-8u"></a>多堕恶趣。<a id="a-8v"></a>何等为十？<a id="a-8w"></a>一者、<a id="a-8x"></a>夺命，<a id="a-8y"></a>二者、<a id="a-8z"></a>不与取，<a id="a-90"></a>三者、<a id="a-91"></a>邪淫，<a id="a-92"></a>四者、<a id="a-93"></a>妄语，<a id="a-94"></a>五者、<a id="a-95"></a>离间语，<a id="a-96"></a>六者、<a id="a-97"></a>粗语，<a id="a-98"></a>七者、<a id="a-99"></a>绮语，<a id="a-9A"></a>八者、<a id="a-9B"></a>贪著，<a id="a-9C"></a>九者、<a id="a-9D"></a>瞋恚，<a id="a-9E"></a>十者、<a id="a-9F"></a>邪见。<a id="a-9G"></a>长者，<a id="a-9H"></a>我见众生由是十种不善业故，<a id="a-9I"></a>乘于邪道，<a id="a-9J"></a>多趣多向多堕恶道；<a id="a-9K"></a>为欲证得阿耨多罗三藐三菩提，<a id="a-9L"></a>超出一切诸邪道故，<a id="a-9M"></a>以净信心，<a id="a-9N"></a>舍释氏家，<a id="a-9O"></a>趣无上道。<a id="a-9P"></a>”</p>
  <p id="a9Q">尔时，<a id="a-9R"></a>世尊欲重宣此义，<a id="a-9S"></a>而说颂曰：</p>
  <p id="a9T">“诸害命众生，<a id="a-9U"></a>　劫盗他财物，</p>
  <p id="a9V">行诸邪欲行，<a id="a-9W"></a>　速堕于地狱。</p>
  <p id="a9X">粗言离间语，<a id="a-9Y"></a>　妄语乖寂静，</p>
  <p id="a9Z">绮语等凡夫，<a id="a-9a"></a>　愚痴之所缚。</p>
  <p id="a9b">贪著他资财，<a id="a-9c"></a>　数起于瞋恚，</p>
  <p id="a9d">兴种种邪见，<a id="a-9e"></a>　是人趣恶道。</p>
  <p id="a9f">三种由身起，<a id="a-9g"></a>　四种语业生，</p>
  <p id="a9h">意能成三恶，<a id="a-9i"></a>　故名恶行者。</p>
  <p id="a9j">行诸恶业已，<a id="a-9k"></a>　牵趣恶道中，</p>
  <p id="a9l">吾今现世间，<a id="a-9m"></a>　拔济令出离。</p>
  <p id="a9n">“复次，<a id="a-9o"></a>长者，<a id="a-9p"></a>我观世间一切众生，<a id="a-9q"></a>由于十种染污法故，<a id="a-9r"></a>处在烦恼，<a id="a-9s"></a>堕烦恼垢中。<a id="a-9t"></a>何谓为十？<a id="a-9u"></a>一者、<a id="a-9v"></a>悭垢染污，<a id="a-9w"></a>二者、<a id="a-9x"></a>恶戒垢染污，<a id="a-9y"></a>三者、<a id="a-9z"></a>瞋垢染污，<a id="a-A0"></a>四者、<a id="a-A1"></a>懈怠垢染污，<a id="a-A2"></a>五者、<a id="a-A3"></a>散乱垢染污，<a id="a-A4"></a>六者、<a id="a-A5"></a>恶慧垢染污，<a id="a-A6"></a>七者、<a id="a-A7"></a>不遵尊教垢染污，<a id="a-A8"></a>八者、<a id="a-A9"></a>邪疑垢染污，<a id="a-AA"></a>九者、<a id="a-AB"></a>不信解垢染污，<a id="a-AC"></a>十者、<a id="a-AD"></a>不恭敬垢染污。<a id="a-AE"></a>长者，<a id="a-AF"></a>我见众生，<a id="a-AG"></a>以如是等十染污法之所染污；<a id="a-AH"></a>为得阿耨多罗三藐三菩提，<a id="a-AI"></a>证于无染无上法故，<a id="a-AJ"></a>以净信心，<a id="a-AK"></a>舍释氏家，<a id="a-AL"></a>趣无上道。<a id="a-AM"></a>”</p>
  <p id="aAN">尔时，<a id="a-AO"></a>世尊欲重宣此义，<a id="a-AP"></a>而说颂曰：</p>
  <p id="aAQ">“世多分众生，<a id="a-AR"></a>　十染所逼迫，</p>
  <p id="aAS">乐有为烦恼，<a id="a-AT"></a>　曾不生厌离。</p>
  <p id="aAU">悭垢所染污，<a id="a-AV"></a>　一切愚凡夫，</p>
  <p id="aAW">犯戒非寂静，<a id="a-AX"></a>　不习三摩地。</p>
  <p id="aAY">瞋垢背忍辱，<a id="a-AZ"></a>　懈怠退正勤，</p>
  <p id="aAa">其心不专住，<a id="a-Ab"></a>　恶慧愚钝者。</p>
  <p id="aAc">于父母师长，<a id="a-Ad"></a>　不遵奉言教，</p>
  <p id="aAe">疑见网众生，<a id="a-Af"></a>　不求照世觉。</p>
  <p id="aAg">诽谤于甚深，<a id="a-Ah"></a>　佛所说妙法，</p>
  <p id="aAi">被服无明蕴，<a id="a-Aj"></a>　圣蕴怀轻贱。</p>
  <p id="aAk">观是染污已，<a id="a-Al"></a>　谁乐处有为，</p>
  <p id="aAm">当勤证寂灭，<a id="a-An"></a>　无为无染污。</p>
  <p id="aAo">“复次，<a id="a-Ap"></a>长者，<a id="a-Aq"></a>我观世间一切众生，<a id="a-Ar"></a>为十种缠缚之所缠缚。<a id="a-As"></a>何谓为十？<a id="a-At"></a>一者、<a id="a-Au"></a>由悭嫉网之所缠缚，<a id="a-Av"></a>二者、<a id="a-Aw"></a>由无明膜之所覆翳，<a id="a-Ax"></a>三者、<a id="a-Ay"></a>烦恼迷醉堕愚痴坎，<a id="a-Az"></a>四者、<a id="a-B0"></a>爱欲驶流之所漂没，<a id="a-B1"></a>五者、<a id="a-B2"></a>末摩死节邪箭所中，<a id="a-B3"></a>六者、<a id="a-B4"></a>忿恨密烟之所熏㶿，<a id="a-B5"></a>七者、<a id="a-B6"></a>贪欲盛火之所烧燃，<a id="a-B7"></a>八者、<a id="a-B8"></a>过失毒药之所闷乱，<a id="a-B9"></a>九者、<a id="a-BA"></a>诸盖毒刺之所遮碍，<a id="a-BB"></a>十者、<a id="a-BC"></a>常处生死流转饥馑旷野正勤疲怠。<a id="a-BD"></a>长者，<a id="a-BE"></a>我观众生，<a id="a-BF"></a>为如是等十种缠缚所缠缚已；<a id="a-BG"></a>求阿耨多罗三藐三菩提，<a id="a-BH"></a>为证无缠无缚法故，<a id="a-BI"></a>以净信心，<a id="a-BJ"></a>舍释氏家，<a id="a-BK"></a>趣无上道。<a id="a-BL"></a>”</p>
  <p id="aBM">尔时，<a id="a-BN"></a>世尊欲重宣此义，<a id="a-BO"></a>而说颂曰：</p>
  <p id="aBP">“老吞少盛年，<a id="a-BQ"></a>　老坏净妙色，</p>
  <p id="aBR">老损念定慧，<a id="a-BS"></a>　终为死所吞。</p>
  <p id="aBT">病能摧势力，<a id="a-BU"></a>　劫夺勇猛心，</p>
  <p id="aBV">坏诸根聚落，<a id="a-BW"></a>　羸劣无依怙。</p>
  <p id="aBX">死如罗刹女，<a id="a-BY"></a>　猛健甚可畏，</p>
  <p id="aBZ">常随逐世间，<a id="a-Ba"></a>　饮竭众生命。</p>
  <p id="aBb">我已厌世间，<a id="a-Bc"></a>　老病死逼迫，</p>
  <p id="aBd">为求无老死，<a id="a-Be"></a>　清安法出家。</p>
  <p id="aBf">世为三火烧，<a id="a-Bg"></a>　我观无救者，</p>
  <p id="aBh">雨甘露法雨，<a id="a-Bi"></a>　灭除三毒焰。</p>
  <p id="aBj">观诸失道者，<a id="a-Bk"></a>　生盲痴瞽等，</p>
  <p id="aBl">为与世间眼，<a id="a-Bm"></a>　示导故出家。</p>
  <p id="aBn">众生疑乳养，<a id="a-Bo"></a>　蕴盖所蔽障，</p>
  <p id="aBp">为彼除悔恼，<a id="a-Bq"></a>　说法故出家。</p>
  <p id="aBr">愚夫互违反，<a id="a-Bs"></a>　伺隙兴加害，</p>
  <p id="aBt">为和怨憎故，<a id="a-Bu"></a>　利世故出家。</p>
  <p id="aBv">于父母师长，<a id="a-Bw"></a>　力慢无恭敬，</p>
  <p id="aBx">为摧憍慢幢，<a id="a-By"></a>　是故我出家。</p>
  <p id="aBz">观贪障世间，<a id="a-C0"></a>　由财相损害，</p>
  <p id="aC1">为得七圣财，<a id="a-C2"></a>　断诸法贫者。</p>
  <p id="aC3">或致相刑残，<a id="a-C4"></a>　利已终非益，</p>
  <p id="aC5">我观定舍身，<a id="a-C6"></a>　求离三有狱。</p>
  <p id="aC7">三有昔未知，<a id="a-C8"></a>　真实利益事，</p>
  <p id="aC9">为开真实益，<a id="a-CA"></a>　是故我出家。</p>
  <p id="aCB">观趣地狱者，<a id="a-CC"></a>　恶业因炽然，</p>
  <p id="aCD">受无边重苦，<a id="a-CE"></a>　为脱故出家。</p>
  <p id="aCF">观诸畜生趣，<a id="a-CG"></a>　互相加杀害，</p>
  <p id="aCH">无依为作依，<a id="a-CI"></a>　悲心故出家。</p>
  <p id="aCJ">观焰魔鬼趣，<a id="a-CK"></a>　饥渴大苦逼，</p>
  <p id="aCL">为证妙菩提，<a id="a-CM"></a>　施不死甘露。</p>
  <p id="aCN">人道追求苦，<a id="a-CO"></a>　诸天舍命苦，</p>
  <p id="aCP">观苦遍三有，<a id="a-CQ"></a>　为济故出家。</p>
  <p id="aCR">我观耽欲者，<a id="a-CS"></a>　远离诸惭愧，</p>
  <p id="aCT">凌逼于尊亲，<a id="a-CU"></a>　荒淫甚猪狗。</p>
  <p id="aCV">又观诸愚夫，<a id="a-CW"></a>　女媚所吞食，</p>
  <p id="aCX">放逸造非义，<a id="a-CY"></a>　为舍故出家。</p>
  <p id="aCZ">观劫浊众生，<a id="a-Ca"></a>　恶法娆魔使，</p>
  <p id="aCb">我为摧伏故，<a id="a-Cc"></a>　趣成无上觉。</p>
  <p id="aCd">在家众过本，<a id="a-Ce"></a>　出家趣菩提，</p>
  <p id="aCf">故舍大地等，<a id="a-Cg"></a>　为穷生死际。<a id="a-Ch"></a>”</p>
  <p id="aCi">尔时，<a id="a-Cj"></a>五百长者闻佛所说，<a id="a-Ck"></a>得未曾有，<a id="a-Cl"></a>方知如来是真觉者。<a id="a-Cm"></a>即于佛前，<a id="a-Cn"></a>异口同声，<a id="a-Co"></a>而说颂曰：</p>
  <p id="aCp">“我等怖畏老死逼，<a id="a-Cq"></a>　愿宣妙法尽其际。</p>
  <p id="aCr">世尊诸有趣清净，<a id="a-Cs"></a>　离有性净超诸有，</p>
  <p id="aCt">愿拔诸有令不有，<a id="a-Cu"></a>　及在禁闭有家者。</p>
  <p id="aCv">世雄离染最解脱，<a id="a-Cw"></a>　远离尘垢心清净，</p>
  <p id="aCx">调御法中大调御，<a id="a-Cy"></a>　愿开微妙甘露门。</p>
  <p id="aCz">备上妙色胜丈夫，<a id="a-D0"></a>　天人世间无等者，</p>
  <p id="aD1">世无等等最胜尊，<a id="a-D2"></a>　愿说妙法济群生。</p>
  <p id="aD3">三垢永灭吐诸过，<a id="a-D4"></a>　慧眼清净翳障消，</p>
  <p id="aD5">净尘离闇开痴网，<a id="a-D6"></a>　愿无等尊宣妙法。</p>
  <p id="aD7">众生苦聚无依怙，<a id="a-D8"></a>　溺大有池无救者，</p>
  <p id="aD9">愿起慈悲广济心，<a id="a-DA"></a>　速拔高升安隐岸。</p>
  <p id="aDB">有河憍慢痴回澓，<a id="a-DC"></a>　斗讼病苦波涛盛，</p>
  <p id="aDD">众生漂没无依救，<a id="a-DE"></a>　愿发慈心济有流。</p>
  <p id="aDF">朗日千亿曜金山，<a id="a-DG"></a>　佛身光盛踰于彼，</p>
  <p id="aDH">愿以胜妙梵音声，<a id="a-DI"></a>　宣布端严最上法。</p>
  <p id="aDJ">诸法自性本清净，<a id="a-DK"></a>　体相洞彻等明珠，</p>
  <p id="aDL">无有作者无受者，<a id="a-DM"></a>　不从他闻遍照觉。</p>
  <p id="aDN">自然具足力无畏，<a id="a-DO"></a>　行妙净行称无边，</p>
  <p id="aDP">无边智解如游空，<a id="a-DQ"></a>　愿大法王宣妙法。<a id="a-DR"></a>”</p>
  <p id="aDS">尔时，<a id="a-DT"></a>世尊作如是念：<a id="a-DU"></a>“是五百长者，<a id="a-DV"></a>善根已熟，<a id="a-DW"></a>堪任法化。<a id="a-DX"></a>我今当为如应说法，<a id="a-DY"></a>令诸长者即于此处，<a id="a-DZ"></a>除舍俗相，<a id="a-Da"></a>以信出家，<a id="a-Db"></a>断诸烦恼，<a id="a-Dc"></a>得漏尽慧。<a id="a-Dd"></a>”作是念已，<a id="a-De"></a>即升虚空，<a id="a-Df"></a>结跏趺坐。<a id="a-Dg"></a>诸长者等既睹神变，<a id="a-Dh"></a>叹未曾有，<a id="a-Di"></a>于如来所倍生敬重信仰之心。</p>
  <p id="aDj">尔时，<a id="a-Dk"></a>世尊告诸长者：<a id="a-Dl"></a>“汝等善听，<a id="a-Dm"></a>世有十种逼迫苦事，<a id="a-Dn"></a>所谓生苦、<a id="a-Do"></a>老苦、<a id="a-Dp"></a>病苦、<a id="a-Dq"></a>死苦、<a id="a-Dr"></a>愁苦、<a id="a-Ds"></a>怨苦、<a id="a-Dt"></a>苦受、<a id="a-Du"></a>忧受、<a id="a-Dv"></a>痛恼、<a id="a-Dw"></a>生死，<a id="a-Dx"></a>如是十种逼迫苦事逼迫众生。<a id="a-Dy"></a>汝等今者，<a id="a-Dz"></a>欲解脱不？</p>
  <p id="aE0">“复次，<a id="a-E1"></a>诸长者，<a id="a-E2"></a>世有十恼害事，<a id="a-E3"></a>所谓曾于我身作不饶益，<a id="a-E4"></a>今于我身作不饶益，<a id="a-E5"></a>当于我身作不饶益，<a id="a-E6"></a>于我曾爱作不饶益，<a id="a-E7"></a>于我今爱作不饶益，<a id="a-E8"></a>于我当爱作不饶益，<a id="a-E9"></a>我曾不爱而作饶益，<a id="a-EA"></a>我今不爱而作饶益，<a id="a-EB"></a>我当不爱而作饶益，<a id="a-EC"></a>又于一切不饶益过心生恼害，<a id="a-ED"></a>如是十种恼害之事。<a id="a-EE"></a>汝等今者，<a id="a-EF"></a>欲解脱不？</p>
  <p id="aEG">“复次，<a id="a-EH"></a>诸长者，<a id="a-EI"></a>世有十种异见恶见稠林，<a id="a-EJ"></a>所谓我见、<a id="a-EK"></a>众生见、<a id="a-EL"></a>寿命见、<a id="a-EM"></a>数取见、<a id="a-EN"></a>断见、<a id="a-EO"></a>常见、<a id="a-EP"></a>无作用见、<a id="a-EQ"></a>无因见、<a id="a-ER"></a>不平等见、<a id="a-ES"></a>邪见，<a id="a-ET"></a>如是十种恶见稠林。<a id="a-EU"></a>汝等今者，<a id="a-EV"></a>欲解脱不？</p>
  <p id="aEW">“复次，<a id="a-EX"></a>长者，<a id="a-EY"></a>世为十种大毒箭所中，<a id="a-EZ"></a>所谓爱毒、<a id="a-Ea"></a>无明毒、<a id="a-Eb"></a>欲毒、<a id="a-Ec"></a>贪毒、<a id="a-Ed"></a>过失毒、<a id="a-Ee"></a>愚痴毒、<a id="a-Ef"></a>慢毒、<a id="a-Eg"></a>见毒、<a id="a-Eh"></a>有毒、<a id="a-Ei"></a>无有毒，<a id="a-Ej"></a>如是十种大毒之箭。<a id="a-Ek"></a>汝等今者，<a id="a-El"></a>欲解脱不？</p>
  <p id="aEm">“复次，<a id="a-En"></a>诸长者，<a id="a-Eo"></a>世有十种爱根本法，<a id="a-Ep"></a>所谓缘爱故求，<a id="a-Eq"></a>缘求故得，<a id="a-Er"></a>缘于得故便起我所，<a id="a-Es"></a>缘我所故起诸定执，<a id="a-Et"></a>缘诸定执故起欲贪，<a id="a-Eu"></a>缘欲贪故起深耽著，<a id="a-Ev"></a>缘深耽著故便起悭吝，<a id="a-Ew"></a>缘悭吝故起于聚敛，<a id="a-Ex"></a>缘聚敛故便起守护，<a id="a-Ey"></a>缘守护故执持刀仗，<a id="a-Ez"></a>讥谤诤讼起别种语，<a id="a-F0"></a>种种诸苦恶不善法并因斯起，<a id="a-F1"></a>如是十种爱根本法。<a id="a-F2"></a>汝等今者，<a id="a-F3"></a>欲解脱不？</p>
  <p id="aF4">“复次，<a id="a-F5"></a>诸长者，<a id="a-F6"></a>世有十种邪性，<a id="a-F7"></a>所谓邪见、<a id="a-F8"></a>邪思惟、<a id="a-F9"></a>邪语、<a id="a-FA"></a>邪业、<a id="a-FB"></a>邪命、<a id="a-FC"></a>邪勤、<a id="a-FD"></a>邪念、<a id="a-FE"></a>邪定、<a id="a-FF"></a>邪解脱、<a id="a-FG"></a>邪解脱智见，<a id="a-FH"></a>如是十种邪性。<a id="a-FI"></a>汝等今者，<a id="a-FJ"></a>欲解脱不？</p>
  <p id="aFK">“复次，<a id="a-FL"></a>诸长者，<a id="a-FM"></a>世有十种不善业道，<a id="a-FN"></a>所谓害命、<a id="a-FO"></a>不与取、<a id="a-FP"></a>行邪淫、<a id="a-FQ"></a>妄语、<a id="a-FR"></a>离间语、<a id="a-FS"></a>粗恶语、<a id="a-FT"></a>绮语、<a id="a-FU"></a>贪恚邪见，<a id="a-FV"></a>如是十种不善业道。<a id="a-FW"></a>汝等今者，<a id="a-FX"></a>欲解脱不？</p>
  <p id="aFY">“复次，<a id="a-FZ"></a>诸长者，<a id="a-Fa"></a>世有十种染污垢法，<a id="a-Fb"></a>所谓悭垢、<a id="a-Fc"></a>恶戒垢、<a id="a-Fd"></a>瞋垢、<a id="a-Fe"></a>懈怠垢、<a id="a-Ff"></a>散乱垢、<a id="a-Fg"></a>恶慧垢、<a id="a-Fh"></a>不遵尊教垢、<a id="a-Fi"></a>疑垢、<a id="a-Fj"></a>不信解垢、<a id="a-Fk"></a>不恭敬垢，<a id="a-Fl"></a>如是十种染污垢法。<a id="a-Fm"></a>汝等今者，<a id="a-Fn"></a>欲解脱不？</p>
  <p id="aFo">“复次，<a id="a-Fp"></a>诸长者，<a id="a-Fq"></a>世有十种生死流转大怖畏事，<a id="a-Fr"></a>所谓缠缚悭嫉之网，<a id="a-Fs"></a>覆翳无明之膜，<a id="a-Ft"></a>堕坠愚痴深坑，<a id="a-Fu"></a>漂没爱欲駃流，<a id="a-Fv"></a>末摩邪箭所中，<a id="a-Fw"></a>熏㶿忿恨密烟，<a id="a-Fx"></a>焚烧贪欲盛火，<a id="a-Fy"></a>迷闷过失毒药，<a id="a-Fz"></a>遮障诸盖毒刺，<a id="a-G0"></a>饥馑流转旷野，<a id="a-G1"></a>如是十种生死流转大怖畏事。<a id="a-G2"></a>汝等今者，<a id="a-G3"></a>欲解脱不？<a id="a-G4"></a>”</p>
  <p id="aG5">尔时，<a id="a-G6"></a>五百长者一心同声白佛言：<a id="a-G7"></a>“世尊，<a id="a-G8"></a>我等今者，<a id="a-G9"></a>愿欲解脱所说十种逼迫苦事，<a id="a-GA"></a>所谓生、<a id="a-GB"></a>老、<a id="a-GC"></a>病、<a id="a-GD"></a>死、<a id="a-GE"></a>愁、<a id="a-GF"></a>怨、<a id="a-GG"></a>忧、<a id="a-GH"></a>苦、<a id="a-GI"></a>恼害、<a id="a-GJ"></a>生死；<a id="a-GK"></a>如是广说乃至流转饥馑旷野诸逼迫事，<a id="a-GL"></a>我等皆当愿得解脱。<a id="a-GM"></a>”</p>
  <p id="aGN">尔时，<a id="a-GO"></a>世尊告是五百诸长者曰：<a id="a-GP"></a>“汝等善听，<a id="a-GQ"></a>吾今当说正法之要。<a id="a-GR"></a>诸长者，<a id="a-GS"></a>眼不求解脱。<a id="a-GT"></a>何以故？<a id="a-GU"></a>眼无作无用故。<a id="a-GV"></a>眼不能思、<a id="a-GW"></a>不能了别，<a id="a-GX"></a>是故，<a id="a-GY"></a>诸长者，<a id="a-GZ"></a>眼非是我，<a id="a-Ga"></a>应如是持。<a id="a-Gb"></a>如是耳鼻舌身意、<a id="a-Gc"></a>意不求解脱。<a id="a-Gd"></a>何以故？<a id="a-Ge"></a>意无作无用故。<a id="a-Gf"></a>意不能思、<a id="a-Gg"></a>不能了别，<a id="a-Gh"></a>是故，<a id="a-Gi"></a>诸长者，<a id="a-Gj"></a>意亦非我，<a id="a-Gk"></a>应如是持。</p>
  <p id="aGl">“复次，<a id="a-Gm"></a>诸长者，<a id="a-Gn"></a>色不求解脱。<a id="a-Go"></a>何以故？<a id="a-Gp"></a>色无作无用故。<a id="a-Gq"></a>色不能思、<a id="a-Gr"></a>不能了别，<a id="a-Gs"></a>是故，<a id="a-Gt"></a>诸长者，<a id="a-Gu"></a>色亦非我应如是持。<a id="a-Gv"></a>如是声香味触法、<a id="a-Gw"></a>法不求解脱。<a id="a-Gx"></a>何以故？<a id="a-Gy"></a>法无作无用故。<a id="a-Gz"></a>法不能思、<a id="a-H0"></a>不能了别，<a id="a-H1"></a>是故，<a id="a-H2"></a>诸长者，<a id="a-H3"></a>法亦非我，<a id="a-H4"></a>应如是持。</p>
  <p id="aH5">“复次，<a id="a-H6"></a>诸长者，<a id="a-H7"></a>色蕴不求解脱。<a id="a-H8"></a>何以故？<a id="a-H9"></a>色蕴无作无用故。<a id="a-HA"></a>色蕴不能思、<a id="a-HB"></a>不能了别，<a id="a-HC"></a>是故，<a id="a-HD"></a>诸长者，<a id="a-HE"></a>色蕴非我，<a id="a-HF"></a>应如是持。<a id="a-HG"></a>如是受蕴想蕴行蕴识蕴、<a id="a-HH"></a>识蕴不求解脱。<a id="a-HI"></a>何以故？<a id="a-HJ"></a>识蕴无作无用故。<a id="a-HK"></a>识蕴不能思、<a id="a-HL"></a>不能了别，<a id="a-HM"></a>是故，<a id="a-HN"></a>诸长者，<a id="a-HO"></a>识蕴非我，<a id="a-HP"></a>应如是持。</p>
  <p id="aHQ">“复次，<a id="a-HR"></a>诸长者，<a id="a-HS"></a>地界不求解脱。<a id="a-HT"></a>何以故？<a id="a-HU"></a>地界无作无用故。<a id="a-HV"></a>地界不能思、<a id="a-HW"></a>不能了别，<a id="a-HX"></a>是故，<a id="a-HY"></a>诸长者，<a id="a-HZ"></a>地界非我，<a id="a-Ha"></a>应如是持。<a id="a-Hb"></a>如是水界火界风界空界识界、<a id="a-Hc"></a>识界不求解脱。<a id="a-Hd"></a>何以故？<a id="a-He"></a>识界无作无用故。<a id="a-Hf"></a>识界不能思、<a id="a-Hg"></a>不能了别，<a id="a-Hh"></a>是故，<a id="a-Hi"></a>诸长者，<a id="a-Hj"></a>识界非我，<a id="a-Hk"></a>应如是持。</p>
  <p id="aHl">“复次，<a id="a-Hm"></a>诸长者，<a id="a-Hn"></a>诸法不实分别所起依于众缘，<a id="a-Ho"></a>无能无力从众缘转。<a id="a-Hp"></a>若有众缘假设诸法，<a id="a-Hq"></a>若无众缘则无假法。<a id="a-Hr"></a>诸长者，<a id="a-Hs"></a>一切诸法唯假施设，<a id="a-Ht"></a>此中都无生者、<a id="a-Hu"></a>老者、<a id="a-Hv"></a>死者、<a id="a-Hw"></a>尽者、<a id="a-Hx"></a>起者，<a id="a-Hy"></a>唯有永断诸趣，<a id="a-Hz"></a>清净寂灭可以归依，<a id="a-I0"></a>是故汝等应如是知。<a id="a-I1"></a>是故，<a id="a-I2"></a>诸长者，<a id="a-I3"></a>一切诸法不实分别之所生起，<a id="a-I4"></a>依于众缘羸劣无力从众缘转。<a id="a-I5"></a>若有众缘假立诸法，<a id="a-I6"></a>若无众缘则无假法。<a id="a-I7"></a>诸长者，<a id="a-I8"></a>一切诸法唯是假立，<a id="a-I9"></a>此中都无生者、<a id="a-IA"></a>老者、<a id="a-IB"></a>死者、<a id="a-IC"></a>尽者、<a id="a-ID"></a>起者，<a id="a-IE"></a>唯有永断诸趣，<a id="a-IF"></a>清净寂静可以归依。<a id="a-IG"></a>如是，<a id="a-IH"></a>诸长者，<a id="a-II"></a>若有不实分别，<a id="a-IJ"></a>则有假立不正作意；<a id="a-IK"></a>若无不实分别，<a id="a-IL"></a>则无假立不正作意。<a id="a-IM"></a>若有不正作意，<a id="a-IN"></a>则有假立无明；<a id="a-IO"></a>若无不正作意，<a id="a-IP"></a>则无假立无明。<a id="a-IQ"></a>若有无明，<a id="a-IR"></a>则有假立诸行；<a id="a-IS"></a>若无无明，<a id="a-IT"></a>则无假立诸行。<a id="a-IU"></a>若有诸行，<a id="a-IV"></a>则有假立于识；<a id="a-IW"></a>若无诸行，<a id="a-IX"></a>则无假立于识。<a id="a-IY"></a>若有假识，<a id="a-IZ"></a>则有假立名色；<a id="a-Ia"></a>若无有识，<a id="a-Ib"></a>则无假立名色。<a id="a-Ic"></a>若有名色，<a id="a-Id"></a>则有假立六处；<a id="a-Ie"></a>若无名色，<a id="a-If"></a>则无假立六处。<a id="a-Ig"></a>若有六处，<a id="a-Ih"></a>则有假立于触；<a id="a-Ii"></a>若无六处，<a id="a-Ij"></a>则无假立于触。<a id="a-Ik"></a>若有于触，<a id="a-Il"></a>则有假立于受；<a id="a-Im"></a>若无于触，<a id="a-In"></a>则无假立于受。<a id="a-Io"></a>若有于受，<a id="a-Ip"></a>则有假立于爱；<a id="a-Iq"></a>若无于受，<a id="a-Ir"></a>则无假立于爱。<a id="a-Is"></a>若有于爱，<a id="a-It"></a>则有假立于取；<a id="a-Iu"></a>若无于爱，<a id="a-Iv"></a>则无假立于取。<a id="a-Iw"></a>若有于取，<a id="a-Ix"></a>则有假立于有；<a id="a-Iy"></a>若无于取，<a id="a-Iz"></a>则无假立于有。<a id="a-J0"></a>若有于有，<a id="a-J1"></a>则有假立于生；<a id="a-J2"></a>若无于有，<a id="a-J3"></a>则无假立于生。<a id="a-J4"></a>若有于生，<a id="a-J5"></a>则有假立老死；<a id="a-J6"></a>若无有生，<a id="a-J7"></a>则无假立老死。</p>
  <p id="aJ8">“如是，<a id="a-J9"></a>诸长者，<a id="a-JA"></a>云何为老？<a id="a-JB"></a>所谓情识惛耄，<a id="a-JC"></a>头白发落，<a id="a-JD"></a>皮缓面皱，<a id="a-JE"></a>寿命损减，<a id="a-JF"></a>诸根衰熟，<a id="a-JG"></a>诸行朽故，<a id="a-JH"></a>是名为老。<a id="a-JI"></a>云何为死？<a id="a-JJ"></a>所谓丧灭转世，<a id="a-JK"></a>休废堕落，<a id="a-JL"></a>诸蕴散坏，<a id="a-JM"></a>委弃于地，<a id="a-JN"></a>舍众同分，<a id="a-JO"></a>是名为死。<a id="a-JP"></a>若老若死，<a id="a-JQ"></a>合名老死。<a id="a-JR"></a>诸长者，<a id="a-JS"></a>生若是有，<a id="a-JT"></a>有假老死；<a id="a-JU"></a>生若是无，<a id="a-JV"></a>无假老死。<a id="a-JW"></a>云何为生？<a id="a-JX"></a>所谓是生等生趣起诸蕴出现，<a id="a-JY"></a>及得诸处会众同分，<a id="a-JZ"></a>是名为生。<a id="a-Ja"></a>诸长者，<a id="a-Jb"></a>有若是有，<a id="a-Jc"></a>则有假生；<a id="a-Jd"></a>有若是无，<a id="a-Je"></a>则无假生。<a id="a-Jf"></a>云何为有？<a id="a-Jg"></a>所谓欲有、<a id="a-Jh"></a>色有，<a id="a-Ji"></a>及无色有。<a id="a-Jj"></a>福及非福不动业等，<a id="a-Jk"></a>是名为有。<a id="a-Jl"></a>诸长者，<a id="a-Jm"></a>取若是有，<a id="a-Jn"></a>则有假有；<a id="a-Jo"></a>取若是无，<a id="a-Jp"></a>则无假有。<a id="a-Jq"></a>云何为取？<a id="a-Jr"></a>所谓欲取、<a id="a-Js"></a>见取、<a id="a-Jt"></a>戒禁取、<a id="a-Ju"></a>我取，<a id="a-Jv"></a>故名为取。<a id="a-Jw"></a>诸长者，<a id="a-Jx"></a>爱若是有，<a id="a-Jy"></a>则有假取；<a id="a-Jz"></a>爱若是无，<a id="a-K0"></a>则无假取。<a id="a-K1"></a>云何为爱？<a id="a-K2"></a>所谓色爱、<a id="a-K3"></a>声爱、<a id="a-K4"></a>香爱、<a id="a-K5"></a>味爱、<a id="a-K6"></a>触爱、<a id="a-K7"></a>法爱，<a id="a-K8"></a>是名为爱。<a id="a-K9"></a>诸长者，<a id="a-KA"></a>受若是有，<a id="a-KB"></a>则有假爱；<a id="a-KC"></a>受若是无，<a id="a-KD"></a>则无假爱。<a id="a-KE"></a>云何为受？<a id="a-KF"></a>所谓眼触所生受，<a id="a-KG"></a>耳触、<a id="a-KH"></a>鼻触、<a id="a-KI"></a>舌触、<a id="a-KJ"></a>身触、<a id="a-KK"></a>意触所生受，<a id="a-KL"></a>是名为受。<a id="a-KM"></a>诸长者，<a id="a-KN"></a>触若是有，<a id="a-KO"></a>则有假受；<a id="a-KP"></a>触若是无，<a id="a-KQ"></a>则无假受。<a id="a-KR"></a>云何为触？<a id="a-KS"></a>所谓眼触、<a id="a-KT"></a>耳触、<a id="a-KU"></a>鼻触、<a id="a-KV"></a>舌触、<a id="a-KW"></a>身触、<a id="a-KX"></a>意触，<a id="a-KY"></a>是名为触。<a id="a-KZ"></a>诸长者，<a id="a-Ka"></a>六处若有，<a id="a-Kb"></a>则有假触；<a id="a-Kc"></a>六处若无，<a id="a-Kd"></a>则无假触。<a id="a-Ke"></a>云何为六处？<a id="a-Kf"></a>所谓眼处、<a id="a-Kg"></a>耳处、<a id="a-Kh"></a>鼻处、<a id="a-Ki"></a>舌处、<a id="a-Kj"></a>身处、<a id="a-Kk"></a>意处，<a id="a-Kl"></a>是为六处。<a id="a-Km"></a>诸长者，<a id="a-Kn"></a>名色若有，<a id="a-Ko"></a>有假六处；<a id="a-Kp"></a>名色若无，<a id="a-Kq"></a>无假六处。<a id="a-Kr"></a>云何为名色？<a id="a-Ks"></a>所谓受想思触作意，<a id="a-Kt"></a>四大界及四大界之所造色，<a id="a-Ku"></a>是名名色。<a id="a-Kv"></a>诸长者，<a id="a-Kw"></a>识若是有，<a id="a-Kx"></a>有假名色；<a id="a-Ky"></a>识若是无，<a id="a-Kz"></a>无假名色。<a id="a-L0"></a>云何为识？<a id="a-L1"></a>所谓眼识、<a id="a-L2"></a>耳识、<a id="a-L3"></a>鼻识、<a id="a-L4"></a>舌识、<a id="a-L5"></a>身识、<a id="a-L6"></a>意识，<a id="a-L7"></a>是名为识。<a id="a-L8"></a>诸长者，<a id="a-L9"></a>行若是有，<a id="a-LA"></a>则有假识；<a id="a-LB"></a>行若是无，<a id="a-LC"></a>则无假识。<a id="a-LD"></a>云何为行？<a id="a-LE"></a>所谓色思、<a id="a-LF"></a>声思、<a id="a-LG"></a>香思、<a id="a-LH"></a>味思、<a id="a-LI"></a>触思、<a id="a-LJ"></a>法思，<a id="a-LK"></a>是名为行。<a id="a-LL"></a>诸长者，<a id="a-LM"></a>无明若有，<a id="a-LN"></a>则有假行；<a id="a-LO"></a>无明若无，<a id="a-LP"></a>则无假行。<a id="a-LQ"></a>云何为无明？<a id="a-LR"></a>所谓前际无知、<a id="a-LS"></a>后际无知、<a id="a-LT"></a>前后际无知，<a id="a-LU"></a>内无知、<a id="a-LV"></a>外无知、<a id="a-LW"></a>内外无知，<a id="a-LX"></a>苦无知、<a id="a-LY"></a>集无知、<a id="a-LZ"></a>灭无知、<a id="a-La"></a>道无知，<a id="a-Lb"></a>缘无知、<a id="a-Lc"></a>缘起无知。<a id="a-Ld"></a>于缘生法，<a id="a-Le"></a>若黑若白，<a id="a-Lf"></a>有缘无缘，<a id="a-Lg"></a>有光影无光影，<a id="a-Lh"></a>有罪无罪，<a id="a-Li"></a>可亲近不可亲近，<a id="a-Lj"></a>无知无见，<a id="a-Lk"></a>无对观无达解，<a id="a-Ll"></a>如是等相，<a id="a-Lm"></a>是名无明。</p>
  <p id="aLn">“诸长者，<a id="a-Lo"></a>不正作意若有，<a id="a-Lp"></a>则有假立无明；<a id="a-Lq"></a>若无不正作意，<a id="a-Lr"></a>则无假立无明。<a id="a-Ls"></a>云何名为不正作意？<a id="a-Lt"></a>所谓我于过去，<a id="a-Lu"></a>是何等性，<a id="a-Lv"></a>是何等处，<a id="a-Lw"></a>是何等类；<a id="a-Lx"></a>我往未来，<a id="a-Ly"></a>是何等性，<a id="a-Lz"></a>是何等处，<a id="a-M0"></a>是何等类；<a id="a-M1"></a>复于内身多起疑惑，<a id="a-M2"></a>云何名我，<a id="a-M3"></a>我为是谁，<a id="a-M4"></a>为有为无，<a id="a-M5"></a>为虚为实，<a id="a-M6"></a>是何等性，<a id="a-M7"></a>是何等处，<a id="a-M8"></a>是何等类，<a id="a-M9"></a>我昔何处住于彼处，<a id="a-MA"></a>起如是等不正作意。<a id="a-MB"></a>从六见中随生一见，<a id="a-MC"></a>执有我见，<a id="a-MD"></a>执无我见，<a id="a-ME"></a>或依我故而观我见，<a id="a-MF"></a>或不依我而观我见，<a id="a-MG"></a>又复虚妄起如是见，<a id="a-MH"></a>我即世间或当缘起，<a id="a-MI"></a>为常为恒不转不变，<a id="a-MJ"></a>永正住止，<a id="a-MK"></a>如是诸见，<a id="a-ML"></a>是名不正作意。<a id="a-MM"></a>诸长者，<a id="a-MN"></a>不实分别若有，<a id="a-MO"></a>则有假立不正作意；<a id="a-MP"></a>不实分别若无，<a id="a-MQ"></a>则无假立不正作意。<a id="a-MR"></a>云何名为不实分别？<a id="a-MS"></a>谓我、<a id="a-MT"></a>有情、<a id="a-MU"></a>命者、<a id="a-MV"></a>丈夫、<a id="a-MW"></a>数取、<a id="a-MX"></a>生者、<a id="a-MY"></a>意生、<a id="a-MZ"></a>摩纳婆、<a id="a-Ma"></a>作者、<a id="a-Mb"></a>受者，<a id="a-Mc"></a>是名不实。<a id="a-Md"></a>而诸无闻凡夫，<a id="a-Me"></a>妄起如是我分别、<a id="a-Mf"></a>有情分别、<a id="a-Mg"></a>命者分别、<a id="a-Mh"></a>丈夫分别、<a id="a-Mi"></a>数取分别、<a id="a-Mj"></a>生者分别、<a id="a-Mk"></a>意生分别、<a id="a-Ml"></a>摩纳婆分别、<a id="a-Mm"></a>作者分别、<a id="a-Mn"></a>受者分别等分别故，<a id="a-Mo"></a>是为不实分别。<a id="a-Mp"></a>诸长者，<a id="a-Mq"></a>如是不实分别若有，<a id="a-Mr"></a>则有假立不正作意；<a id="a-Ms"></a>不实分别若无，<a id="a-Mt"></a>则无假立不正作意。</p>
  <p id="aMu">“诸长者，<a id="a-Mv"></a>不正作意若有，<a id="a-Mw"></a>则有假立无明；<a id="a-Mx"></a>不正作意若无，<a id="a-My"></a>则无假立无明。<a id="a-Mz"></a>无明若有，<a id="a-N0"></a>则有假立诸行；<a id="a-N1"></a>无明若无，<a id="a-N2"></a>则无假立诸行。<a id="a-N3"></a>如是乃至生若是有，<a id="a-N4"></a>则有假立老死；<a id="a-N5"></a>生若是无，<a id="a-N6"></a>则无假立老死。<a id="a-N7"></a>”</p>
  <p id="aN8">尔时，<a id="a-N9"></a>佛告诸长者：<a id="a-NA"></a>“汝今当知，<a id="a-NB"></a>一切诸法不实分别所起，<a id="a-NC"></a>依于众缘，<a id="a-ND"></a>羸劣无力，<a id="a-NE"></a>从众缘转。<a id="a-NF"></a>众缘若有，<a id="a-NG"></a>则有假法；<a id="a-NH"></a>众缘若无，<a id="a-NI"></a>则无假法。<a id="a-NJ"></a>诸长者，<a id="a-NK"></a>一切诸法唯是假立，<a id="a-NL"></a>此中都无生者、<a id="a-NM"></a>老者、<a id="a-NN"></a>死者、<a id="a-NO"></a>尽者及以起者，<a id="a-NP"></a>唯有永断诸趣，<a id="a-NQ"></a>清净寂灭可以归依。<a id="a-NR"></a>诸长者，<a id="a-NS"></a>于意云何？<a id="a-NT"></a>譬如大池所生诸鱼水族之属，<a id="a-NU"></a>依何力住？<a id="a-NV"></a>”</p>
  <p id="aNW">长者白言：<a id="a-NX"></a>“世尊，<a id="a-NY"></a>此诸鱼等依水力住？<a id="a-NZ"></a>”</p>
  <p id="aNa">佛言：<a id="a-Nb"></a>“如是，<a id="a-Nc"></a>如是，<a id="a-Nd"></a>诸长者，<a id="a-Ne"></a>此水颇有思念为有力不？<a id="a-Nf"></a>”</p>
  <p id="aNg">长者白言：<a id="a-Nh"></a>“世尊，<a id="a-Ni"></a>此水无力无能，<a id="a-Nj"></a>何所思念？<a id="a-Nk"></a>”</p>
  <p id="aNl">佛言：<a id="a-Nm"></a>“如是，<a id="a-Nn"></a>如是，<a id="a-No"></a>诸长者，<a id="a-Np"></a>不实分别所起诸法亦复如是，<a id="a-Nq"></a>但假施设，<a id="a-Nr"></a>无力无能，<a id="a-Ns"></a>从众缘转。<a id="a-Nt"></a>众缘若有，<a id="a-Nu"></a>则有假法；<a id="a-Nv"></a>众缘若无，<a id="a-Nw"></a>则无假法。<a id="a-Nx"></a>诸长者，<a id="a-Ny"></a>一切诸法唯是假立，<a id="a-Nz"></a>此中都无生者、<a id="a-O0"></a>老者、<a id="a-O1"></a>死者、<a id="a-O2"></a>尽者、<a id="a-O3"></a>起者，<a id="a-O4"></a>唯有永断诸趣，<a id="a-O5"></a>清净寂灭可以归依。<a id="a-O6"></a>是故，<a id="a-O7"></a>诸长者，<a id="a-O8"></a>汝等应正观察如是众缘，<a id="a-O9"></a>非安隐处，<a id="a-OA"></a>难可保持，<a id="a-OB"></a>深生怖惧逃走远避。<a id="a-OC"></a>复应观察此是何法，<a id="a-OD"></a>因怖何法而来至此？<a id="a-OE"></a>汝等如是正观察时，<a id="a-OF"></a>无法可得，<a id="a-OG"></a>无怖无舍。<a id="a-OH"></a>何以故？<a id="a-OI"></a>一切诸法皆不可得，<a id="a-OJ"></a>一切种求不可得故；<a id="a-OK"></a>诸法无我，<a id="a-OL"></a>离尘垢故；<a id="a-OM"></a>诸法无众生，<a id="a-ON"></a>远离我故；<a id="a-OO"></a>诸法无命，<a id="a-OP"></a>出过生、<a id="a-OQ"></a>老、<a id="a-OR"></a>病、<a id="a-OS"></a>死愁忧苦恼逼迫等故；<a id="a-OT"></a>诸法无数，<a id="a-OU"></a>取三世断故；<a id="a-OV"></a>诸法无字，<a id="a-OW"></a>一切言音不可说故；<a id="a-OX"></a>诸法无著，<a id="a-OY"></a>无所缘故；<a id="a-OZ"></a>诸法寂静，<a id="a-Oa"></a>寂灭相故；<a id="a-Ob"></a>诸法普遍，<a id="a-Oc"></a>虚空性故；<a id="a-Od"></a>诸法性空，<a id="a-Oe"></a>无定属故；<a id="a-Of"></a>诸法无动，<a id="a-Og"></a>无所依故；<a id="a-Oh"></a>诸法依实际住，<a id="a-Oi"></a>善住无动相应故；<a id="a-Oj"></a>诸法不可开阐，<a id="a-Ok"></a>离相波浪故；<a id="a-Ol"></a>诸法不可显示，<a id="a-Om"></a>无相无形，<a id="a-On"></a>无有光影，<a id="a-Oo"></a>离诸行故；<a id="a-Op"></a>诸法非我所有，<a id="a-Oq"></a>离我所故；<a id="a-Or"></a>诸法不可分别，<a id="a-Os"></a>离心意识故；<a id="a-Ot"></a>诸法无有爱藏，<a id="a-Ou"></a>超过眼、<a id="a-Ov"></a>耳、<a id="a-Ow"></a>鼻、<a id="a-Ox"></a>舌、<a id="a-Oy"></a>身、<a id="a-Oz"></a>意道故；<a id="a-P0"></a>诸法不可举移，<a id="a-P1"></a>离生住坏故；<a id="a-P2"></a>诸法无作无用，<a id="a-P3"></a>离心意识故；<a id="a-P4"></a>诸法属缘，<a id="a-P5"></a>性羸劣故。</p>
  <p id="aP6">“诸长者，<a id="a-P7"></a>我说是眼，<a id="a-P8"></a>四大所造，<a id="a-P9"></a>无常无住，<a id="a-PA"></a>无恒不坚之法，<a id="a-PB"></a>羸弱速朽，<a id="a-PC"></a>难可保信，<a id="a-PD"></a>众苦所集，<a id="a-PE"></a>多病多害。<a id="a-PF"></a>汝诸长者，<a id="a-PG"></a>眼为如是，<a id="a-PH"></a>不应依止；<a id="a-PI"></a>耳、<a id="a-PJ"></a>鼻、<a id="a-PK"></a>舌、<a id="a-PL"></a>身、<a id="a-PM"></a>意亦复如是，<a id="a-PN"></a>不应依止，<a id="a-PO"></a>当如是观。<a id="a-PP"></a>复次，<a id="a-PQ"></a>诸长者，<a id="a-PR"></a>眼如聚沫，<a id="a-PS"></a>不可撮摩；<a id="a-PT"></a>眼如浮泡，<a id="a-PU"></a>不得久住；<a id="a-PV"></a>眼如阳焰，<a id="a-PW"></a>业惑爱生；<a id="a-PX"></a>眼如芭蕉，<a id="a-PY"></a>性不坚固；<a id="a-PZ"></a>眼如幻术，<a id="a-Pa"></a>从颠倒起；<a id="a-Pb"></a>是眼如梦，<a id="a-Pc"></a>唯虚妄见；<a id="a-Pd"></a>是眼如响，<a id="a-Pe"></a>系属众缘；<a id="a-Pf"></a>眼如光影，<a id="a-Pg"></a>业光影现；<a id="a-Ph"></a>眼如浮云，<a id="a-Pi"></a>聚乱散相；<a id="a-Pj"></a>眼如流电，<a id="a-Pk"></a>刹那便灭；<a id="a-Pl"></a>是眼无主犹如地；<a id="a-Pm"></a>是眼无我犹如水；<a id="a-Pn"></a>眼非有情犹如火；<a id="a-Po"></a>眼非寿命犹如风；<a id="a-Pp"></a>眼非数取犹如空；<a id="a-Pq"></a>眼为不实依藏诸大；<a id="a-Pr"></a>是眼为空，<a id="a-Ps"></a>离我我所；<a id="a-Pt"></a>是眼无知，<a id="a-Pu"></a>如草木土石；<a id="a-Pv"></a>是眼无作，<a id="a-Pw"></a>机关风转；<a id="a-Px"></a>是眼虚假，<a id="a-Py"></a>朽秽所聚；<a id="a-Pz"></a>是眼浮伪，<a id="a-Q0"></a>摧散破坏灭尽之法；<a id="a-Q1"></a>眼如丘井，<a id="a-Q2"></a>常为老逼；<a id="a-Q3"></a>眼无住际，<a id="a-Q4"></a>终归磨灭。<a id="a-Q5"></a>诸长者，<a id="a-Q6"></a>眼为多过，<a id="a-Q7"></a>应如是观；<a id="a-Q8"></a>乃至于意，<a id="a-Q9"></a>一切诸法亦复如是。</p>
  <p id="aQA">“复次，<a id="a-QB"></a>诸长者，<a id="a-QC"></a>一切诸法唯有妄欲。<a id="a-QD"></a>异生愚夫不知妄欲故，<a id="a-QE"></a>妄谓是眼，<a id="a-QF"></a>妄谓是耳，<a id="a-QG"></a>乃至妄谓是意。<a id="a-QH"></a>诸长者，<a id="a-QI"></a>但有妄欲！<a id="a-QJ"></a>异生愚夫不知妄欲故，<a id="a-QK"></a>谓此是色，<a id="a-QL"></a>谓此是声，<a id="a-QM"></a>香、<a id="a-QN"></a>味、<a id="a-QO"></a>触、<a id="a-QP"></a>法亦复如是。<a id="a-QQ"></a>诸长者，<a id="a-QR"></a>但有妄欲！<a id="a-QS"></a>异生愚夫不知妄欲故，<a id="a-QT"></a>谓此色蕴，<a id="a-QU"></a>谓此受蕴，<a id="a-QV"></a>想、<a id="a-QW"></a>行、<a id="a-QX"></a>识蕴亦复如是。<a id="a-QY"></a>诸长者，<a id="a-QZ"></a>但有妄欲！<a id="a-Qa"></a>异生愚夫不知妄欲故，<a id="a-Qb"></a>谓此地界，<a id="a-Qc"></a>谓此水界，<a id="a-Qd"></a>火、<a id="a-Qe"></a>风、<a id="a-Qf"></a>空、<a id="a-Qg"></a>识亦复如是。<a id="a-Qh"></a>诸长者，<a id="a-Qi"></a>一切诸法唯有妄欲。<a id="a-Qj"></a>异生愚夫不知妄欲故，<a id="a-Qk"></a>谓此有为，<a id="a-Ql"></a>谓此无为，<a id="a-Qm"></a>乃至一切诸法亦复如是。<a id="a-Qn"></a>诸长者，<a id="a-Qo"></a>汝等今者，<a id="a-Qp"></a>应舍妄欲，<a id="a-Qq"></a>趣于无欲，<a id="a-Qr"></a>于诸妻子、<a id="a-Qs"></a>家宅、<a id="a-Qt"></a>财物，<a id="a-Qu"></a>深知虚妄，<a id="a-Qv"></a>不应执著；<a id="a-Qw"></a>不执著故，<a id="a-Qx"></a>以净信心，<a id="a-Qy"></a>舍离家法，<a id="a-Qz"></a>趣于非家，<a id="a-R0"></a>当得无欲。<a id="a-R1"></a>诸长者，<a id="a-R2"></a>何等名为出家无欲？<a id="a-R3"></a>谓住尸罗别解脱戒，<a id="a-R4"></a>具足摄持威仪行处，<a id="a-R5"></a>见于小犯生大怖畏，<a id="a-R6"></a>受学律仪成就戒蕴。<a id="a-R7"></a>诸长者，<a id="a-R8"></a>汝等若能奉持戒已，<a id="a-R9"></a>于是六根、<a id="a-RA"></a>六境、<a id="a-RB"></a>五蕴、<a id="a-RC"></a>六界，<a id="a-RD"></a>深知虚假皆不执著；<a id="a-RE"></a>以不著故，<a id="a-RF"></a>是名出家无欲之法。<a id="a-RG"></a>诸长者，<a id="a-RH"></a>若不著眼乃至识界，<a id="a-RI"></a>以不著故则不保护。<a id="a-RJ"></a>何者不保护？<a id="a-RK"></a>眼不保护，<a id="a-RL"></a>耳、<a id="a-RM"></a>鼻、<a id="a-RN"></a>舌、<a id="a-RO"></a>身、<a id="a-RP"></a>意不保护；<a id="a-RQ"></a>色不保护，<a id="a-RR"></a>声、<a id="a-RS"></a>香、<a id="a-RT"></a>味、<a id="a-RU"></a>触、<a id="a-RV"></a>法不保护；<a id="a-RW"></a>色蕴不保护，<a id="a-RX"></a>受、<a id="a-RY"></a>想、<a id="a-RZ"></a>行、<a id="a-Ra"></a>识蕴不保护；<a id="a-Rb"></a>地界不保护，<a id="a-Rc"></a>水、<a id="a-Rd"></a>火、<a id="a-Re"></a>风、<a id="a-Rf"></a>空、<a id="a-Rg"></a>识界不保护。<a id="a-Rh"></a>以不保护，<a id="a-Ri"></a>则无烦恼；<a id="a-Rj"></a>若无烦恼，<a id="a-Rk"></a>则名为轻。<a id="a-Rl"></a>云何为轻？<a id="a-Rm"></a>谓无所见。<a id="a-Rn"></a>若无所见，<a id="a-Ro"></a>则不依物起瞋害心；<a id="a-Rp"></a>由无瞋害，<a id="a-Rq"></a>则不自害，<a id="a-Rr"></a>不思害他，<a id="a-Rs"></a>不思俱害；<a id="a-Rt"></a>以无害故，<a id="a-Ru"></a>则于无余大涅槃界而便入证。<a id="a-Rv"></a>诸长者，<a id="a-Rw"></a>汝等应知，<a id="a-Rx"></a>谁于寂灭而便入证？<a id="a-Ry"></a>诸长者，<a id="a-Rz"></a>眼不入寂灭，<a id="a-S0"></a>耳、<a id="a-S1"></a>鼻、<a id="a-S2"></a>舌、<a id="a-S3"></a>身、<a id="a-S4"></a>意不入寂灭。<a id="a-S5"></a>然因于眼起诸妄执，<a id="a-S6"></a>或计为我，<a id="a-S7"></a>或计我所；<a id="a-S8"></a>若远离者，<a id="a-S9"></a>即是寂灭。<a id="a-SA"></a>远离何等而为寂灭？<a id="a-SB"></a>若远离贪，<a id="a-SC"></a>即是寂灭；<a id="a-SD"></a>若远离瞋，<a id="a-SE"></a>即是寂灭；<a id="a-SF"></a>若远离痴，<a id="a-SG"></a>即是寂灭；<a id="a-SH"></a>若离无智，<a id="a-SI"></a>即是寂灭。</p>
  <p id="aSJ">“复次，<a id="a-SK"></a>诸长者，<a id="a-SL"></a>过去无智不可远离，<a id="a-SM"></a>未来无智不可远离，<a id="a-SN"></a>现在无智不可远离；<a id="a-SO"></a>然要因于远离无智而正智起。<a id="a-SP"></a>诸长者，<a id="a-SQ"></a>何等为智？<a id="a-SR"></a>所谓尽智。<a id="a-SS"></a>何等尽智？<a id="a-ST"></a>过去非尽智，<a id="a-SU"></a>未来非尽智，<a id="a-SV"></a>现在非尽智。<a id="a-SW"></a>然诸长者，<a id="a-SX"></a>因离无智而此智生。<a id="a-SY"></a>此智不远离智，<a id="a-SZ"></a>因离眼无智而此智生。<a id="a-Sa"></a>又诸长者，<a id="a-Sb"></a>眼非我所，<a id="a-Sc"></a>若非我所，<a id="a-Sd"></a>则不取著；<a id="a-Se"></a>若不取著，<a id="a-Sf"></a>即是最上；<a id="a-Sg"></a>若是最上，<a id="a-Sh"></a>即是解脱。<a id="a-Si"></a>何处解脱？<a id="a-Sj"></a>于我执所而得解脱；<a id="a-Sk"></a>有情执所、<a id="a-Sl"></a>寿命执所、<a id="a-Sm"></a>数取执所、<a id="a-Sn"></a>断常执所，<a id="a-So"></a>一切执所，<a id="a-Sp"></a>乃至分别执所而得解脱。<a id="a-Sq"></a>行者若能于执解脱，<a id="a-Sr"></a>则不分别；<a id="a-Ss"></a>若不分别，<a id="a-St"></a>则非分别非不分别。<a id="a-Su"></a>何等不分别？<a id="a-Sv"></a>所谓不分别我及以我所。<a id="a-Sw"></a>行者尔时，<a id="a-Sx"></a>于一切法离散不积，<a id="a-Sy"></a>舍而不取，<a id="a-Sz"></a>舍故寂灭，<a id="a-T0"></a>解脱除遣，<a id="a-T1"></a>最胜解脱，<a id="a-T2"></a>离诸系缚。<a id="a-T3"></a>于何等处名为除遣？<a id="a-T4"></a>一切苦处而得除遣。<a id="a-T5"></a>汝诸长者，<a id="a-T6"></a>若求出离，<a id="a-T7"></a>勿于一法而生取著。<a id="a-T8"></a>何以故？<a id="a-T9"></a>若有取著，<a id="a-TA"></a>则有怖畏；<a id="a-TB"></a>若无取著，<a id="a-TC"></a>则无怖畏。</p>
  <p id="aTD">“复次，<a id="a-TE"></a>诸长者，<a id="a-TF"></a>眼非寂灭，<a id="a-TG"></a>耳、<a id="a-TH"></a>鼻、<a id="a-TI"></a>舌、<a id="a-TJ"></a>身、<a id="a-TK"></a>意亦非寂灭；<a id="a-TL"></a>色非寂灭，<a id="a-TM"></a>乃至识界亦非寂灭。<a id="a-TN"></a>然诸长者，<a id="a-TO"></a>因于识界起不实执，<a id="a-TP"></a>或计为我及以我所；<a id="a-TQ"></a>若离于此，<a id="a-TR"></a>即是寂灭。<a id="a-TS"></a>远离何等而得寂灭？<a id="a-TT"></a>谓远离贪而得寂灭，<a id="a-TU"></a>离瞋、<a id="a-TV"></a>离痴及以无智而得寂灭。<a id="a-TW"></a>复次，<a id="a-TX"></a>诸长者，<a id="a-TY"></a>过去无智不可远离，<a id="a-TZ"></a>未来无智不可远离，<a id="a-Ta"></a>现在无智不可远离，<a id="a-Tb"></a>然离无智而得智生。<a id="a-Tc"></a>诸长者，<a id="a-Td"></a>何等为智？<a id="a-Te"></a>所谓尽智。<a id="a-Tf"></a>何等尽智？<a id="a-Tg"></a>过去非尽智，<a id="a-Th"></a>未来非尽智，<a id="a-Ti"></a>现在非尽智。<a id="a-Tj"></a>然诸长者，<a id="a-Tk"></a>因离无智而智得生。<a id="a-Tl"></a>此智不远离智，<a id="a-Tm"></a>因离识无智故而智得生。<a id="a-Tn"></a>而此识界非是我所，<a id="a-To"></a>若非我所，<a id="a-Tp"></a>则不取著；<a id="a-Tq"></a>若不取著，<a id="a-Tr"></a>即是最上；<a id="a-Ts"></a>若是最上，<a id="a-Tt"></a>是即解脱。<a id="a-Tu"></a>何处解脱？<a id="a-Tv"></a>于我执所而得解脱；<a id="a-Tw"></a>有情、<a id="a-Tx"></a>寿命乃至于一切分别执所而得解脱。<a id="a-Ty"></a>行者若能于执解脱，<a id="a-Tz"></a>则不分别；<a id="a-U0"></a>若不分别，<a id="a-U1"></a>则非分别非不分别。<a id="a-U2"></a>何等不分别？<a id="a-U3"></a>谓不分别我及我所。<a id="a-U4"></a>行者尔时，<a id="a-U5"></a>离散不积，<a id="a-U6"></a>舍而不取，<a id="a-U7"></a>舍故寂灭，<a id="a-U8"></a>解脱除遣，<a id="a-U9"></a>最胜解脱，<a id="a-UA"></a>离诸系缚。<a id="a-UB"></a>于何除遣？<a id="a-UC"></a>一切苦处而得除遣。<a id="a-UD"></a>汝诸长者，<a id="a-UE"></a>若求出离，<a id="a-UF"></a>勿于一法而生取著。<a id="a-UG"></a>何以故？<a id="a-UH"></a>若有取著，<a id="a-UI"></a>则有怖畏；<a id="a-UJ"></a>若无著者，<a id="a-UK"></a>则无怖畏。<a id="a-UL"></a>”</p>
  <p id="aUM">尔时，<a id="a-UN"></a>世尊欲重宣此义，<a id="a-UO"></a>而说颂曰：</p>
  <p id="aUP">“取著生怖畏，<a id="a-UQ"></a>　由斯趣恶道，</p>
  <p id="aUR">观此有怖处，<a id="a-US"></a>　智者不应取。</p>
  <p id="aUT">汝修诸圣道，<a id="a-UU"></a>　应当善观察，</p>
  <p id="aUV">如是观便得，<a id="a-UW"></a>　异此则不可。</p>
  <p id="aUX">一切处皆空，<a id="a-UY"></a>　虚动非坚实，</p>
  <p id="aUZ">爱诳惑世间，<a id="a-Ua"></a>　勿于此生乱。</p>
  <p id="aUb">我已知空法，<a id="a-Uc"></a>　了诸法不坚，</p>
  <p id="aUd">湛然获安泰，<a id="a-Ue"></a>　证无动妙乐。</p>
  <p id="aUf">若如是了知，<a id="a-Ug"></a>　诸法唯空者，</p>
  <p id="aUh">彼解脱众苦，<a id="a-Ui"></a>　及灭于诤论。</p>
  <p id="aUj">欲摄受一切，<a id="a-Uk"></a>　生诸灾横者，</p>
  <p id="aUl">摄受故取著，<a id="a-Um"></a>　著故生诸有。</p>
  <p id="aUn">从有生于生，<a id="a-Uo"></a>　由生远寂灭，</p>
  <p id="aUp">生者老病死，<a id="a-Uq"></a>　如是大苦逼。</p>
  <p id="aUr">无欲故无取，<a id="a-Us"></a>　无取故无有，</p>
  <p id="aUt">无有故无生，<a id="a-Uu"></a>　老病死亦尔。</p>
  <p id="aUv">聚集资生具，<a id="a-Uw"></a>　一时皆弃舍，</p>
  <p id="aUx">并舍爱妻子，<a id="a-Uy"></a>　趣苾芻威仪。</p>
  <p id="aUz">勿贪亲与财，<a id="a-V0"></a>　咄哉念知足，</p>
  <p id="aV1">勿如旃荼罗，<a id="a-V2"></a>　下贱心来往。</p>
  <p id="aV3">勿自恃持戒，<a id="a-V4"></a>　轻毁犯戒者，</p>
  <p id="aV5">恃戒凌于人，<a id="a-V6"></a>　是名真破戒。</p>
  <p id="aV7">譬如鹿被弶，<a id="a-V8"></a>　若缚若致死，</p>
  <p id="aV9">处魔罥慢者，<a id="a-VA"></a>　缚害亦如是。</p>
  <p id="aVB">慢能坏善心，<a id="a-VC"></a>　又损自他善，</p>
  <p id="aVD">故勿轻毁戒，<a id="a-VE"></a>　况持戒梵行！</p>
  <p id="aVF">当学大仙子，<a id="a-VG"></a>　常住空闲处，</p>
  <p id="aVH">勿顾于身命，<a id="a-VI"></a>　趣寂静解脱。</p>
  <p id="aVJ">应离无义本，<a id="a-VK"></a>　顺世尼乾论，</p>
  <p id="aVL">爱敬演甚深，<a id="a-VM"></a>　空相应妙法。</p>
  <p id="aVN">内外十二处，<a id="a-VO"></a>　我说心为本，</p>
  <p id="aVP">彼复因业生，<a id="a-VQ"></a>　业由思久住。</p>
  <p id="aVR">眼色俱为缘，<a id="a-VS"></a>　而生起于识，</p>
  <p id="aVT">缘阙则不生，<a id="a-VU"></a>　譬无薪之火。</p>
  <p id="aVV">如是生诸法，<a id="a-VW"></a>　和合互相生，</p>
  <p id="aVX">无作无受者，<a id="a-VY"></a>　现作用如幻。</p>
  <p id="aVZ">一切内外法，<a id="a-Va"></a>　我已知空幻，</p>
  <p id="aVb">愚夫颠倒执，<a id="a-Vc"></a>　分别我我所。</p>
  <p id="aVd">眼中无有情，<a id="a-Ve"></a>　外诸处亦尔，</p>
  <p id="aVf">非我作寿者，<a id="a-Vg"></a>　诸法类应知。</p>
  <p id="aVh">眼不思解脱，<a id="a-Vi"></a>　耳鼻舌亦然，</p>
  <p id="aVj">身意等无作，<a id="a-Vk"></a>　诸法观如是。</p>
  <p id="aVl">譬如巨海中，<a id="a-Vm"></a>　鼓涛成沫聚，</p>
  <p id="aVn">明眼者察知，<a id="a-Vo"></a>　审其非坚实。</p>
  <p id="aVp">如是五蕴体，<a id="a-Vq"></a>　达者知非固，</p>
  <p id="aVr">当解脱生老，<a id="a-Vs"></a>　愁忧灾横等。</p>
  <p id="aVt">我法中出家，<a id="a-Vu"></a>　知诸法如幻，</p>
  <p id="aVv">不虚彼信施，<a id="a-Vw"></a>　即名供诸佛。<a id="a-Vx"></a>”</p>
  <p id="aVy">尔时，<a id="a-Vz"></a>五百长者闻是法已，<a id="a-W0"></a>即于此处远尘离垢，<a id="a-W1"></a>于诸法中得法眼净。<a id="a-W2"></a>如无黑净衣，<a id="a-W3"></a>置染器中速受染色；<a id="a-W4"></a>如是诸长者法眼清净，<a id="a-W5"></a>亦复如是。</p>
  <p id="aW6">尔时，<a id="a-W7"></a>世尊复为长者宣说妙法，<a id="a-W8"></a>示教赞善：<a id="a-W9"></a>“诸长者，<a id="a-WA"></a>我说此眼自性是苦而复炽然。<a id="a-WB"></a>何等炽然？<a id="a-WC"></a>所谓贪火、<a id="a-WD"></a>瞋火、<a id="a-WE"></a>痴火之所炽然，<a id="a-WF"></a>生老病死、<a id="a-WG"></a>愁叹忧苦、<a id="a-WH"></a>不安等法之所炽然。<a id="a-WI"></a>如是，<a id="a-WJ"></a>诸长者，<a id="a-WK"></a>我说此耳、<a id="a-WL"></a>鼻、<a id="a-WM"></a>舌、<a id="a-WN"></a>身、<a id="a-WO"></a>意自性是苦而复炽然。<a id="a-WP"></a>何等炽然？<a id="a-WQ"></a>所谓贪火、<a id="a-WR"></a>瞋火、<a id="a-WS"></a>痴火，<a id="a-WT"></a>生老病死、<a id="a-WU"></a>愁叹忧苦、<a id="a-WV"></a>不安等法之所炽然。<a id="a-WW"></a>诸长者，<a id="a-WX"></a>我说此色自性是苦而复炽然。<a id="a-WY"></a>何等炽然？<a id="a-WZ"></a>所谓贪火、<a id="a-Wa"></a>瞋火、<a id="a-Wb"></a>痴火之所炽然，<a id="a-Wc"></a>乃至声、<a id="a-Wd"></a>香、<a id="a-We"></a>味、<a id="a-Wf"></a>触、<a id="a-Wg"></a>法亦复如是。<a id="a-Wh"></a>诸长者，<a id="a-Wi"></a>我说色蕴自性是苦而复炽然。<a id="a-Wj"></a>何等炽然？<a id="a-Wk"></a>所谓贪火、<a id="a-Wl"></a>瞋火、<a id="a-Wm"></a>痴火之所炽然，<a id="a-Wn"></a>乃至受、<a id="a-Wo"></a>想、<a id="a-Wp"></a>行、<a id="a-Wq"></a>识蕴亦复如是。<a id="a-Wr"></a>诸长者，<a id="a-Ws"></a>我说地界自性是苦而复炽然。<a id="a-Wt"></a>何等炽然？<a id="a-Wu"></a>所谓贪火、<a id="a-Wv"></a>瞋火、<a id="a-Ww"></a>痴火之所炽然。<a id="a-Wx"></a>如是乃至水、<a id="a-Wy"></a>火、<a id="a-Wz"></a>风、<a id="a-X0"></a>空、<a id="a-X1"></a>识界自性是苦而复炽然。<a id="a-X2"></a>何等炽然？<a id="a-X3"></a>所谓贪火、<a id="a-X4"></a>瞋火、<a id="a-X5"></a>痴火，<a id="a-X6"></a>生老病死、<a id="a-X7"></a>愁叹忧苦、<a id="a-X8"></a>不安等法之所炽然。</p>
  <p id="aX9">“是故，<a id="a-XA"></a>诸长者，<a id="a-XB"></a>我今不执眼耳、<a id="a-XC"></a>鼻、<a id="a-XD"></a>舌、<a id="a-XE"></a>身、<a id="a-XF"></a>意，<a id="a-XG"></a>汝等亦应如是随学。<a id="a-XH"></a>我今不执色、<a id="a-XI"></a>声、<a id="a-XJ"></a>香、<a id="a-XK"></a>味、<a id="a-XL"></a>触、<a id="a-XM"></a>法，<a id="a-XN"></a>乃至不执色等诸蕴、<a id="a-XO"></a>地等诸界、<a id="a-XP"></a>此世他世，<a id="a-XQ"></a>汝等亦应如是随学。<a id="a-XR"></a>诸长者，<a id="a-XS"></a>汝等若于眼耳、<a id="a-XT"></a>鼻、<a id="a-XU"></a>舌、<a id="a-XV"></a>身、<a id="a-XW"></a>意不执著者，<a id="a-XX"></a>则不依眼住，<a id="a-XY"></a>不依耳、<a id="a-XZ"></a>鼻、<a id="a-Xa"></a>舌、<a id="a-Xb"></a>身、<a id="a-Xc"></a>意住。<a id="a-Xd"></a>汝等不依色、<a id="a-Xe"></a>声、<a id="a-Xf"></a>香、<a id="a-Xg"></a>味、<a id="a-Xh"></a>触、<a id="a-Xi"></a>法时，<a id="a-Xj"></a>汝等则不依于一切法住。<a id="a-Xk"></a>汝等不依色蕴，<a id="a-Xl"></a>乃至不依识蕴住者，<a id="a-Xm"></a>则不依色蕴乃至识蕴住。<a id="a-Xn"></a>汝等不依地、<a id="a-Xo"></a>水、<a id="a-Xp"></a>火、<a id="a-Xq"></a>风、<a id="a-Xr"></a>空、<a id="a-Xs"></a>识界时，<a id="a-Xt"></a>则不依地界乃至识界住。<a id="a-Xu"></a>汝等不依此世他世及以一切世间住者，<a id="a-Xv"></a>如是汝等不取一切法时，<a id="a-Xw"></a>则不依于一切法住。<a id="a-Xx"></a>若能不依一切法住者，<a id="a-Xy"></a>是则名为非当有、<a id="a-Xz"></a>非不当有。<a id="a-Y0"></a>汝等若悟非当有、<a id="a-Y1"></a>非不当有者，<a id="a-Y2"></a>我说汝等解脱生老病死诸苦。<a id="a-Y3"></a>”</p>
  <p id="aY4">尔时，<a id="a-Y5"></a>世尊欲重宣此义，<a id="a-Y6"></a>而说颂曰：</p>
  <p id="aY7">“生死所炽盛，<a id="a-Y8"></a>　烧燃诸世间，</p>
  <p id="aY9">受苦无能救，<a id="a-YA"></a>　丧失于圣道。</p>
  <p id="aYB">照世诸如来，<a id="a-YC"></a>　时乃一兴现，</p>
  <p id="aYD">无刹那远离，<a id="a-YE"></a>　当起坚精进。</p>
  <p id="aYF">修习于正行，<a id="a-YG"></a>　慧观应察知，</p>
  <p id="aYH">如慧观当得，<a id="a-YI"></a>　异此非所获。</p>
  <p id="aYJ">若于此修习，<a id="a-YK"></a>　应知一切空，</p>
  <p id="aYL">了达空法已，<a id="a-YM"></a>　非心空菩提。</p>
  <p id="aYN">贪瞋及与痴，<a id="a-YO"></a>　是三毒大火，</p>
  <p id="aYP">烧诸世愚者，<a id="a-YQ"></a>　长眠而不觉。</p>
  <p id="aYR">生老病及死，<a id="a-YS"></a>　愁叹诸苦等，</p>
  <p id="aYT">知世逼迫已，<a id="a-YU"></a>　勿依诸法住。<a id="a-YV"></a>”</p>
  <p id="aYW">尔时，<a id="a-YX"></a>五百长者白佛言：<a id="a-YY"></a>“世尊，<a id="a-YZ"></a>我等今者欲于佛所出家，<a id="a-Ya"></a>受具足戒，<a id="a-Yb"></a>修清净行，<a id="a-Yc"></a>未审世尊垂愍听不？<a id="a-Yd"></a>”</p>
  <p id="aYe">佛言：<a id="a-Yf"></a>“善来苾芻！<a id="a-Yg"></a>”即名出家，<a id="a-Yh"></a>具足戒已，<a id="a-Yi"></a>成苾芻法。</p>
  <p id="aYj">尔时，<a id="a-Yk"></a>世尊欲重宣此义，<a id="a-Yl"></a>而说颂曰：</p>
  <p id="aYm">“袈裟执受已，<a id="a-Yn"></a>　其发自然断，</p>
  <p id="aYo">一切皆持钵，<a id="a-Yp"></a>　即座成罗汉。</p>
  <p id="aYq">知得罗汉已，<a id="a-Yr"></a>　于苾芻众前，</p>
  <p id="aYs">及对诸天等，<a id="a-Yt"></a>　大师已问说。</p>
  <p id="aYu">昔于世依怙，<a id="a-Yv"></a>　广行诸布施，</p>
  <p id="aYw">随其所生处，<a id="a-Yx"></a>　常感多安乐。</p>
  <p id="aYy">彼今得见我，<a id="a-Yz"></a>　复生清净心，</p>
  <p id="aZ0">由彼心清净，<a id="a-Z1"></a>　故为说妙法。</p>
  <p id="aZ2">闻说得罗汉，<a id="a-Z3"></a>　永离于我见，</p>
  <p id="aZ4">证空法现前，<a id="a-Z5"></a>　解脱诸生死。<a id="a-Z6"></a>”</p>
 </body>
</html>