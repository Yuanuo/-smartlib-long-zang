<!doctype html>
<html id="z3IBTGiD0" data-ver="2267">
 <head>
  <meta charset="utf-8">
  <meta author="菩提流志">
  <meta library="龙藏">
  <meta catalog="大乘宝积部">
  <meta period="唐">
 </head>
 <body>
  <h1 id="a1">大宝积经卷第八十二</h1>
  <h2 id="a2">曹魏天竺三藏康僧铠译</h2>
  <h2 id="a3">郁伽长者会第十九</h2>
  <p id="a4">如是我闻：<a id="a-5"></a>一时，<a id="a-6"></a>佛在舍卫国祇陀林中给孤穷精舍，<a id="a-7"></a>与大比丘僧千二百五十人俱。<a id="a-8"></a>菩萨五千人，<a id="a-9"></a>弥勒菩萨、<a id="a-A"></a>文殊师利菩萨、<a id="a-B"></a>断正道菩萨、<a id="a-C"></a>观世音菩萨、<a id="a-D"></a>得大势菩萨，<a id="a-E"></a>如是等而为上首。<a id="a-F"></a>尔时，<a id="a-G"></a>世尊与于无量百千大众，<a id="a-H"></a>恭敬围绕而演说法。</p>
  <p id="aI">尔时，<a id="a-J"></a>郁伽长者与五百眷属，<a id="a-K"></a>出舍卫大城，<a id="a-L"></a>诣祇陀林给孤穷精舍；<a id="a-M"></a>到已，<a id="a-N"></a>顶礼佛足，<a id="a-O"></a>绕三匝已，<a id="a-P"></a>却住一面。<a id="a-Q"></a>尔时，<a id="a-R"></a>复有爱敬长者、<a id="a-S"></a>名称长者、<a id="a-T"></a>善与长者、<a id="a-U"></a>耶奢达多长者、<a id="a-V"></a>善财长者、<a id="a-W"></a>爱行长者、<a id="a-X"></a>给孤穷长者、<a id="a-Y"></a>龙德长者、<a id="a-Z"></a>实喜长者，<a id="a-a"></a>是等各与五百长者，<a id="a-b"></a>俱出舍卫大城，<a id="a-c"></a>诣祇陀林给孤穷精舍；<a id="a-d"></a>到已礼佛足，<a id="a-e"></a>绕三匝已，<a id="a-f"></a>却坐一面。<a id="a-g"></a>是等一切及与眷属，<a id="a-h"></a>皆向大乘厚种善根，<a id="a-i"></a>决定至于无上正道。</p>
  <p id="aj">尔时，<a id="a-k"></a>郁伽长者知诸长者皆悉集已，<a id="a-l"></a>承佛神力向佛合掌，<a id="a-m"></a>白佛言：<a id="a-n"></a>“世尊，<a id="a-o"></a>欲有所问，<a id="a-p"></a>愿垂听许。<a id="a-q"></a>”</p>
  <p id="ar">说是语已，<a id="a-s"></a>世尊告曰：<a id="a-t"></a>“长者，<a id="a-u"></a>如来常听恣汝所问，<a id="a-v"></a>随汝所疑，<a id="a-w"></a>我随汝问，<a id="a-x"></a>而当演说悦可汝心。<a id="a-y"></a>”</p>
  <p id="az">时，<a id="a-10"></a>郁伽长者闻是语已，<a id="a-11"></a>白佛言：<a id="a-12"></a>“世尊，<a id="a-13"></a>若善男子、<a id="a-14"></a>善女人，<a id="a-15"></a>发阿耨多罗三藐三菩提心，<a id="a-16"></a>解向大乘，<a id="a-17"></a>信于大乘，<a id="a-18"></a>欲集大乘，<a id="a-19"></a>欲乘大乘，<a id="a-1A"></a>知于大乘护诸众生，<a id="a-1B"></a>安慰抚喻一切众生，<a id="a-1C"></a>为欲安乐一切众生坚固庄严：<a id="a-1D"></a>‘我要当度于未度者，<a id="a-1E"></a>脱未脱者，<a id="a-1F"></a>无安慰者当安慰之，<a id="a-1G"></a>未涅槃者当令涅槃，<a id="a-1H"></a>荷担一切作大桥船。<a id="a-1I"></a>’闻无量佛智，<a id="a-1J"></a>欲修佛智发大庄严：<a id="a-1K"></a>‘知生死中无量苦患，<a id="a-1L"></a>于无量阿僧祇劫心无忧恼，<a id="a-1M"></a>于无量劫流转生死而心无倦。<a id="a-1N"></a>’世尊，<a id="a-1O"></a>是中若有住菩萨乘善男子、<a id="a-1P"></a>善女人，<a id="a-1Q"></a>或有出家修集法行，<a id="a-1R"></a>或有在家修集法行。<a id="a-1S"></a>善哉！<a id="a-1T"></a>世尊，<a id="a-1U"></a>哀愍人、<a id="a-1V"></a>天、<a id="a-1W"></a>阿修罗。<a id="a-1X"></a>世尊，<a id="a-1Y"></a>守护大乘，<a id="a-1Z"></a>不断三宝，<a id="a-1a"></a>为一切智久住世故。<a id="a-1b"></a>世尊，<a id="a-1c"></a>惟愿演说在家菩萨戒德行处。<a id="a-1d"></a>云何在家菩萨，<a id="a-1e"></a>住在家地，<a id="a-1f"></a>如来所敕随顺修行，<a id="a-1g"></a>而不损坏助菩提法，<a id="a-1h"></a>于现法中无缠覆业得增胜行？<a id="a-1i"></a>世尊，<a id="a-1j"></a>云何出家菩萨，<a id="a-1k"></a>舍所珍爱而行出家？<a id="a-1l"></a>当教是等，<a id="a-1m"></a>云何行法？<a id="a-1n"></a>云何修善？<a id="a-1o"></a>出家菩萨，<a id="a-1p"></a>云何可住？<a id="a-1q"></a>云何不住？<a id="a-1r"></a>”</p>
  <p id="a1s">如是请已，<a id="a-1t"></a>尔时，<a id="a-1u"></a>世尊告郁伽长者：<a id="a-1v"></a>“善哉！<a id="a-1w"></a>善哉！<a id="a-1x"></a>长者，<a id="a-1y"></a>如汝所问，<a id="a-1z"></a>是汝等所宜。<a id="a-20"></a>长者，<a id="a-21"></a>谛听！<a id="a-22"></a>善思念之，<a id="a-23"></a>今为汝说在家、<a id="a-24"></a>出家菩萨所住学得胜行。<a id="a-25"></a>”</p>
  <p id="a26">郁伽白言：<a id="a-27"></a>“如是，<a id="a-28"></a>世尊。<a id="a-29"></a>”受教而听。</p>
  <p id="a2A">佛言：<a id="a-2B"></a>“长者，<a id="a-2C"></a>在家菩萨，<a id="a-2D"></a>应归依佛、<a id="a-2E"></a>归依法、<a id="a-2F"></a>归依僧，<a id="a-2G"></a>以此三宝功德，<a id="a-2H"></a>回向无上正真之道。<a id="a-2I"></a>长者，<a id="a-2J"></a>云何在家菩萨归依于佛？<a id="a-2K"></a>我要得成于佛身，<a id="a-2L"></a>三十二相以自庄严，<a id="a-2M"></a>持此善根集三十二丈夫相，<a id="a-2N"></a>为集此故勤行精进。<a id="a-2O"></a>长者，<a id="a-2P"></a>是名在家菩萨归依于佛。<a id="a-2Q"></a>长者，<a id="a-2R"></a>云何在家菩萨归依于法？<a id="a-2S"></a>长者，<a id="a-2T"></a>而是菩萨恭敬于法及说法者，<a id="a-2U"></a>为法欲法，<a id="a-2V"></a>乐法极乐，<a id="a-2W"></a>助法住法，<a id="a-2X"></a>持法护法，<a id="a-2Y"></a>坚住于法，<a id="a-2Z"></a>赞叹于法，<a id="a-2a"></a>住于法行，<a id="a-2b"></a>增法求法，<a id="a-2c"></a>以法为力，<a id="a-2d"></a>施法器仗，<a id="a-2e"></a>唯法为务。<a id="a-2f"></a>‘我成阿耨多罗三藐三菩提已，<a id="a-2g"></a>当以正法等施一切人、<a id="a-2h"></a>天、<a id="a-2i"></a>阿修罗。<a id="a-2j"></a>’长者，<a id="a-2k"></a>是名在家菩萨归依于法。<a id="a-2l"></a>长者，<a id="a-2m"></a>云何在家菩萨归依于僧？<a id="a-2n"></a>长者，<a id="a-2o"></a>若是菩萨，<a id="a-2p"></a>见须陀洹、<a id="a-2q"></a>斯陀含、<a id="a-2r"></a>阿那含、<a id="a-2s"></a>阿罗汉，<a id="a-2t"></a>及与凡夫，<a id="a-2u"></a>若见声闻乘，<a id="a-2v"></a>皆悉敬顺速起承迎，<a id="a-2w"></a>好语善音右绕彼人，<a id="a-2x"></a>应当如是思念：<a id="a-2y"></a>‘我等得无上正真道时，<a id="a-2z"></a>为成声闻功德利故而演说法。<a id="a-30"></a>’虽生恭敬心不住中。<a id="a-31"></a>长者，<a id="a-32"></a>是名在家菩萨归依于僧。</p>
  <p id="a33">“长者，<a id="a-34"></a>在家菩萨成就四法归依于佛。<a id="a-35"></a>何等四？<a id="a-36"></a>不舍菩提心，<a id="a-37"></a>不废劝发菩提之心，<a id="a-38"></a>不舍大悲，<a id="a-39"></a>于余乘中终不生心。<a id="a-3A"></a>长者，<a id="a-3B"></a>是名在家菩萨成就四法归依于佛。<a id="a-3C"></a>长者，<a id="a-3D"></a>在家菩萨成就四法归依于法。<a id="a-3E"></a>何等四？<a id="a-3F"></a>于法师人亲近依附，<a id="a-3G"></a>听闻法已善思念之，<a id="a-3H"></a>如所闻法为人演说，<a id="a-3I"></a>以此说法功德回向无上正真之道。<a id="a-3J"></a>长者，<a id="a-3K"></a>是名在家菩萨成就四法归依于法。<a id="a-3L"></a>长者，<a id="a-3M"></a>在家菩萨成就四法归依于僧：<a id="a-3N"></a>若有未定入声闻乘，<a id="a-3O"></a>劝令发于一切智心；<a id="a-3P"></a>若以财摄；<a id="a-3Q"></a>若以法摄；<a id="a-3R"></a>依于不退菩萨之僧，<a id="a-3S"></a>不依声闻僧求声闻德，<a id="a-3T"></a>心不住中。<a id="a-3U"></a>长者，<a id="a-3V"></a>是名在家菩萨成就四法归依于僧。</p>
  <p id="a3W">“复次，<a id="a-3X"></a>长者，<a id="a-3Y"></a>在家菩萨见如来已修于念佛，<a id="a-3Z"></a>是名归依佛；<a id="a-3a"></a>闻于法已修于念法，<a id="a-3b"></a>是名归依法；<a id="a-3c"></a>见于如来声闻僧已，<a id="a-3d"></a>而不忘失菩提之心，<a id="a-3e"></a>是名归依僧。</p>
  <p id="a3f">“复次，<a id="a-3g"></a>长者，<a id="a-3h"></a>若菩萨愿常与佛俱而行于施，<a id="a-3i"></a>是名归依佛；<a id="a-3j"></a>守护正法而行于施，<a id="a-3k"></a>是名归依法；<a id="a-3l"></a>以此布施回向无上道，<a id="a-3m"></a>是名归依僧。</p>
  <p id="a3n">“复次，<a id="a-3o"></a>长者，<a id="a-3p"></a>在家菩萨作善丈夫业，<a id="a-3q"></a>不作不善丈夫之业。<a id="a-3r"></a>长者，<a id="a-3s"></a>云何名为善丈夫业，<a id="a-3t"></a>非是不善丈夫之业？<a id="a-3u"></a>长者，<a id="a-3v"></a>是在家菩萨，<a id="a-3w"></a>如法集聚钱财封邑，<a id="a-3x"></a>非不如法；<a id="a-3y"></a>平直正求，<a id="a-3z"></a>非粗恶求，<a id="a-40"></a>不逼切他；<a id="a-41"></a>如法得封起无常想，<a id="a-42"></a>不生悭想，<a id="a-43"></a>喜舍无吝；<a id="a-44"></a>给事父母、<a id="a-45"></a>妻子、<a id="a-46"></a>奴婢、<a id="a-47"></a>诸作使者，<a id="a-48"></a>以如法财而给施之，<a id="a-49"></a>所谓亲友、<a id="a-4A"></a>眷属、<a id="a-4B"></a>知识，<a id="a-4C"></a>然后施法。</p>
  <p id="a4D">“复次，<a id="a-4E"></a>长者，<a id="a-4F"></a>在家菩萨荷负重担发大精进，<a id="a-4G"></a>所谓一切诸众生等五阴重担，<a id="a-4H"></a>舍于声闻、<a id="a-4I"></a>缘觉之担，<a id="a-4J"></a>教化众生而无疲倦；<a id="a-4K"></a>自舍己乐为众生故，<a id="a-4L"></a>利衰毁誉称讥苦乐而不倾动，<a id="a-4M"></a>超过世法；<a id="a-4N"></a>财富无量而无憍逸，<a id="a-4O"></a>失利名称无有忧戚，<a id="a-4P"></a>善观业行守护正行，<a id="a-4Q"></a>见毁禁者而不生瞋，<a id="a-4R"></a>诸有所趣善住所觉，<a id="a-4S"></a>除去轻躁满足智慧，<a id="a-4T"></a>助成他务舍己所作，<a id="a-4U"></a>无所希望有所为作而不中舍，<a id="a-4V"></a>知恩念恩；<a id="a-4W"></a>善为所作，<a id="a-4X"></a>施贫封禄，<a id="a-4Y"></a>有势力者折大憍慢，<a id="a-4Z"></a>于无势力而慰喻之，<a id="a-4a"></a>除他忧箭忍下劣者，<a id="a-4b"></a>除舍憍慢及增上慢；<a id="a-4c"></a>恭敬尊重亲近多闻，<a id="a-4d"></a>咨问明慧，<a id="a-4e"></a>所见正直，<a id="a-4f"></a>所行无为，<a id="a-4g"></a>无有幻惑；<a id="a-4h"></a>于诸众生无有作爱，<a id="a-4i"></a>修善无足多闻无厌，<a id="a-4j"></a>所作坚固与贤圣同，<a id="a-4k"></a>于非圣者生大悲心，<a id="a-4l"></a>亲友坚固怨亲同等，<a id="a-4m"></a>等心众生；<a id="a-4n"></a>于一切法无有吝惜，<a id="a-4o"></a>如闻开示思所闻义；<a id="a-4p"></a>于诸欲乐生无常想，<a id="a-4q"></a>不贪爱身观命如露，<a id="a-4r"></a>观于财物如幻云想；<a id="a-4s"></a>于男女所如闭狱想，<a id="a-4t"></a>于眷属所生于苦想，<a id="a-4u"></a>于在田宅生死尸想，<a id="a-4v"></a>于所求财毁善根想，<a id="a-4w"></a>于其家中生系闭想，<a id="a-4x"></a>于亲族所生狱卒想，<a id="a-4y"></a>于夜于昼生无异想；<a id="a-4z"></a>于不坚身生坚施想，<a id="a-50"></a>于不坚命生坚命想，<a id="a-51"></a>于不坚财生坚施想。<a id="a-52"></a>彼云何名于不坚身生坚施想？<a id="a-53"></a>他有所作悉皆为之作务使命，<a id="a-54"></a>名不坚身生坚施想；<a id="a-55"></a>不失本善增现善根，<a id="a-56"></a>是不坚命生坚施想；<a id="a-57"></a>降伏悭吝而行布施，<a id="a-58"></a>是不坚财生坚施想。<a id="a-59"></a>长者，<a id="a-5A"></a>是名在家菩萨，<a id="a-5B"></a>如是修集善丈夫行，<a id="a-5C"></a>于诸如来无一切过，<a id="a-5D"></a>名相应语，<a id="a-5E"></a>名为法语，<a id="a-5F"></a>无有异想向无上道。</p>
  <p id="a5G">“复次，<a id="a-5H"></a>长者，<a id="a-5I"></a>在家菩萨应受善戒，<a id="a-5J"></a>所谓五戒。<a id="a-5K"></a>彼乐不杀，<a id="a-5L"></a>放舍刀杖，<a id="a-5M"></a>羞愧坚誓，<a id="a-5N"></a>不杀一切诸众生等，<a id="a-5O"></a>不恼一切，<a id="a-5P"></a>等心众生常行慈心。<a id="a-5Q"></a>彼应不盗，<a id="a-5R"></a>自财知足，<a id="a-5S"></a>于他财物不生希望，<a id="a-5T"></a>除舍于贪不起愚痴，<a id="a-5U"></a>于他封禄不生贪著，<a id="a-5V"></a>乃至草叶不与不取。<a id="a-5W"></a>离彼邪淫，<a id="a-5X"></a>自足妻色，<a id="a-5Y"></a>不希他妻，<a id="a-5Z"></a>不以染心视他女色，<a id="a-5a"></a>其心厌患一向苦恼心常背舍。<a id="a-5b"></a>若于自妻生欲觉想，<a id="a-5c"></a>应生不净惊怖之想：<a id="a-5d"></a>‘是结使力，<a id="a-5e"></a>是故为欲，<a id="a-5f"></a>非我所为。<a id="a-5g"></a>’常生无常想、<a id="a-5h"></a>苦无我想、<a id="a-5i"></a>不净之想。<a id="a-5j"></a>彼人应作如是思念：<a id="a-5k"></a>‘我当乃至不生欲念，<a id="a-5l"></a>况二和合体相摩触？<a id="a-5m"></a>’应离妄语，<a id="a-5n"></a>谛语实语，<a id="a-5o"></a>如说如作不诳于他，<a id="a-5p"></a>善心成就先思而行，<a id="a-5q"></a>随所见闻如实而说，<a id="a-5r"></a>守护于法，<a id="a-5s"></a>宁舍身命终不妄语。<a id="a-5t"></a>彼应离酒不醉不乱，<a id="a-5u"></a>不妄所说，<a id="a-5v"></a>不自轻躁，<a id="a-5w"></a>亦不嘲哗，<a id="a-5x"></a>不相牵掣，<a id="a-5y"></a>应住正念然后知之。<a id="a-5z"></a>若心欲舍一切财贿，<a id="a-60"></a>须食与食，<a id="a-61"></a>须饮施饮。<a id="a-62"></a>若施他时应生是念：<a id="a-63"></a>‘今是檀波罗蜜时，<a id="a-64"></a>随彼所欲，<a id="a-65"></a>我当给施。<a id="a-66"></a>又我当使求者满足。<a id="a-67"></a>若施彼酒当摄是人，<a id="a-68"></a>得于正念令无狂惑。<a id="a-69"></a>何以故？<a id="a-6A"></a>悉满他欲是檀波罗蜜。<a id="a-6B"></a>’长者，<a id="a-6C"></a>是故菩萨以酒施人于佛无过。<a id="a-6D"></a>长者，<a id="a-6E"></a>若在家菩萨，<a id="a-6F"></a>以此受持五戒功德，<a id="a-6G"></a>回向阿耨多罗三藐三菩提，<a id="a-6H"></a>善护五戒。<a id="a-6I"></a>又复应当离于两舌，<a id="a-6J"></a>若有诤讼应当和合，<a id="a-6K"></a>离于恶言出爱软语，<a id="a-6L"></a>先语问讯不毁辱他，<a id="a-6M"></a>利益他语、<a id="a-6N"></a>法语、<a id="a-6O"></a>时语、<a id="a-6P"></a>实语、<a id="a-6Q"></a>舍语、<a id="a-6R"></a>调伏语、<a id="a-6S"></a>不戏笑语，<a id="a-6T"></a>如说如作不生贪痴，<a id="a-6U"></a>常安一切心不毁坏，<a id="a-6V"></a>常修忍力以自庄严，<a id="a-6W"></a>常应正见离诸邪见，<a id="a-6X"></a>不礼余天，<a id="a-6Y"></a>今当供佛。</p>
  <p id="a6Z">“复次，<a id="a-6a"></a>长者，<a id="a-6b"></a>在家菩萨，<a id="a-6c"></a>若在村落、<a id="a-6d"></a>城邑、<a id="a-6e"></a>郡县人众中住，<a id="a-6f"></a>随所住处为众说法，<a id="a-6g"></a>不信众生劝导令信；<a id="a-6h"></a>不孝众生，<a id="a-6i"></a>不识父母、<a id="a-6j"></a>沙门、<a id="a-6k"></a>婆罗门，<a id="a-6l"></a>不识长幼，<a id="a-6m"></a>不顺教诲，<a id="a-6n"></a>无所畏避，<a id="a-6o"></a>劝令孝顺。<a id="a-6p"></a>若少闻者劝令多闻，<a id="a-6q"></a>悭者劝施，<a id="a-6r"></a>毁禁劝戒，<a id="a-6s"></a>瞋者劝忍，<a id="a-6t"></a>懈怠劝进，<a id="a-6u"></a>乱念劝定，<a id="a-6v"></a>无慧劝慧，<a id="a-6w"></a>贫者给财，<a id="a-6x"></a>病者施药，<a id="a-6y"></a>无护作护，<a id="a-6z"></a>无归作归，<a id="a-70"></a>无依作依。<a id="a-71"></a>彼人应随如是诸处念行是法，<a id="a-72"></a>不令一人堕于恶道。<a id="a-73"></a>长者，<a id="a-74"></a>如是菩萨一一劝导，<a id="a-75"></a>乃至第七，<a id="a-76"></a>欲令众生住于德行。<a id="a-77"></a>随如是处不能令住，<a id="a-78"></a>而是菩萨于此众生应生大悲，<a id="a-79"></a>坚发一切智慧庄严，<a id="a-7A"></a>作如是言：<a id="a-7B"></a>‘我若不调是恶众生，<a id="a-7C"></a>我终不成无上正真道。<a id="a-7D"></a>何以故？<a id="a-7E"></a>我为是故发誓庄严，<a id="a-7F"></a>不为以调、<a id="a-7G"></a>无谄无伪、<a id="a-7H"></a>具戒德行发大庄严。<a id="a-7I"></a>我当勤发如是精进，<a id="a-7J"></a>令所作不空，<a id="a-7K"></a>众生见我即得信敬。<a id="a-7L"></a>’长者，<a id="a-7M"></a>若菩萨在如是城邑村落中住，<a id="a-7N"></a>不教众生令堕恶道，<a id="a-7O"></a>而是菩萨诸佛所诃。<a id="a-7P"></a>长者，<a id="a-7Q"></a>是故菩萨应当如是庄严大庄严：<a id="a-7R"></a>‘我今应当修行是行，<a id="a-7S"></a>住诸城邑、<a id="a-7T"></a>村落、<a id="a-7U"></a>郡县，<a id="a-7V"></a>不令一人堕于恶道。<a id="a-7W"></a>’长者，<a id="a-7X"></a>犹如城邑有善明医，<a id="a-7Y"></a>令一众生病毒而死，<a id="a-7Z"></a>多众诃责；<a id="a-7a"></a>如是，<a id="a-7b"></a>长者，<a id="a-7c"></a>若是菩萨随所住处，<a id="a-7d"></a>不教众生令堕恶道，<a id="a-7e"></a>而是菩萨则为诸佛之所诃责。</p>
  <p id="a7f">“复次，<a id="a-7g"></a>长者，<a id="a-7h"></a>在家菩萨善修学行，<a id="a-7i"></a>所谓家者，<a id="a-7j"></a>名杀善根，<a id="a-7k"></a>名不舍过害助善业，<a id="a-7l"></a>是故名家。<a id="a-7m"></a>云何名在？<a id="a-7n"></a>一切结使在中住故，<a id="a-7o"></a>故名为在。<a id="a-7p"></a>又复住于不善觉故，<a id="a-7q"></a>住不调伏、<a id="a-7r"></a>住无惭愧愚小凡夫，<a id="a-7s"></a>住不善行诸恶过咎，<a id="a-7t"></a>是故名家。<a id="a-7u"></a>又复在家，<a id="a-7v"></a>一切苦恼悉在中现，<a id="a-7w"></a>害先善根，<a id="a-7x"></a>故名在家。<a id="a-7y"></a>又复家者，<a id="a-7z"></a>在是中住无恶不造，<a id="a-80"></a>在是中住，<a id="a-81"></a>则于父母、<a id="a-82"></a>沙门、<a id="a-83"></a>婆罗门不好敬顺，<a id="a-84"></a>是名为家。<a id="a-85"></a>又复家者，<a id="a-86"></a>长爱枝条、<a id="a-87"></a>忧悲苦恼悉在中生，<a id="a-88"></a>招集杀缚、<a id="a-89"></a>呵打、<a id="a-8A"></a>瞋骂、<a id="a-8B"></a>恶言出生，<a id="a-8C"></a>是故名家。<a id="a-8D"></a>未作善根掉动不造，<a id="a-8E"></a>已作善根悉令散灭，<a id="a-8F"></a>智者所呵，<a id="a-8G"></a>谓诸佛、<a id="a-8H"></a>声闻；<a id="a-8I"></a>若住是中堕于恶道，<a id="a-8J"></a>若住是中堕贪瞋痴，<a id="a-8K"></a>是故名家。<a id="a-8L"></a>若住是中，<a id="a-8M"></a>妨废戒聚、<a id="a-8N"></a>定聚、<a id="a-8O"></a>慧聚、<a id="a-8P"></a>解脱聚、<a id="a-8Q"></a>解脱知见聚，<a id="a-8R"></a>是故名家。<a id="a-8S"></a>若住是中，<a id="a-8T"></a>父母、<a id="a-8U"></a>妻息、<a id="a-8V"></a>姊妹、<a id="a-8W"></a>亲友、<a id="a-8X"></a>眷属、<a id="a-8Y"></a>知识，<a id="a-8Z"></a>贪爱所摄，<a id="a-8a"></a>常思念财，<a id="a-8b"></a>贪欲无满，<a id="a-8c"></a>如海吞流终不满足。<a id="a-8d"></a>若在家住如火焚薪，<a id="a-8e"></a>思处无定如风不住，<a id="a-8f"></a>在家消身犹如服毒，<a id="a-8g"></a>一切众苦皆悉来归，<a id="a-8h"></a>是故应舍如离怨家。<a id="a-8i"></a>若住在家，<a id="a-8j"></a>圣法作障，<a id="a-8k"></a>多起诤缘常相违逆。<a id="a-8l"></a>住在家中，<a id="a-8m"></a>善恶缘杂多诸事务；<a id="a-8n"></a>在家无常，<a id="a-8o"></a>不得久住，<a id="a-8p"></a>是不停法。<a id="a-8q"></a>在家极苦求守护故，<a id="a-8r"></a>多诸忧虑，<a id="a-8s"></a>谓怨亲所；<a id="a-8t"></a>在家无我，<a id="a-8u"></a>倒计我所；<a id="a-8v"></a>在家诳惑，<a id="a-8w"></a>无有实事现似如实；<a id="a-8x"></a>在家离别多人住处；<a id="a-8y"></a>在家如幻，<a id="a-8z"></a>多容集聚无实众生；<a id="a-90"></a>在家如梦，<a id="a-91"></a>兴衰代故；<a id="a-92"></a>在家如露，<a id="a-93"></a>速破落故；<a id="a-94"></a>家如蜜滴，<a id="a-95"></a>须臾味故；<a id="a-96"></a>家如刺网，<a id="a-97"></a>贪著色声香味触故；<a id="a-98"></a>家如针口虫，<a id="a-99"></a>不善觉食故；<a id="a-9A"></a>家如毒蛇，<a id="a-9B"></a>互相侵故；<a id="a-9C"></a>家多希望，<a id="a-9D"></a>心踯躅故；<a id="a-9E"></a>在家多怖，<a id="a-9F"></a>王贼水火所劫夺故；<a id="a-9G"></a>家多论议，<a id="a-9H"></a>多过患故。<a id="a-9I"></a>如是，<a id="a-9J"></a>长者，<a id="a-9K"></a>在家菩萨名善知家。</p>
  <p id="a9L">“复次，<a id="a-9M"></a>长者，<a id="a-9N"></a>在家菩萨住在家中，<a id="a-9O"></a>善调伏施分别柔软，<a id="a-9P"></a>应作是观：<a id="a-9Q"></a>‘若施彼已则是我有，<a id="a-9R"></a>余家中者非是我有。<a id="a-9S"></a>已施者坚，<a id="a-9T"></a>余者不坚。<a id="a-9U"></a>已施后乐，<a id="a-9V"></a>余者现乐。<a id="a-9W"></a>已施不护，<a id="a-9X"></a>余者守护。<a id="a-9Y"></a>若已施者非爱所缚，<a id="a-9Z"></a>余者增爱。<a id="a-9a"></a>若已施者非我所心，<a id="a-9b"></a>余者我有。<a id="a-9c"></a>已施无怖，<a id="a-9d"></a>余者怖畏。<a id="a-9e"></a>若已施者是道基柱，<a id="a-9f"></a>余是魔柱。<a id="a-9g"></a>已施无尽，<a id="a-9h"></a>余者有尽。<a id="a-9i"></a>已施者乐，<a id="a-9j"></a>余守护苦。<a id="a-9k"></a>已施离结，<a id="a-9l"></a>余者增结。<a id="a-9m"></a>已施大封，<a id="a-9n"></a>余者非封。<a id="a-9o"></a>若已施者是丈夫业，<a id="a-9p"></a>其余在者非丈夫业。<a id="a-9q"></a>若已施者诸佛所赞，<a id="a-9r"></a>其余在者凡夫所赞。<a id="a-9s"></a>’如是，<a id="a-9t"></a>长者，<a id="a-9u"></a>在家菩萨应坚住施。</p>
  <p id="a9v">“复次，<a id="a-9w"></a>长者，<a id="a-9x"></a>在家菩萨若见乞者应起三想。<a id="a-9y"></a>何等为三？<a id="a-9z"></a>善知识想、<a id="a-A0"></a>他世富想、<a id="a-A1"></a>菩提基想。<a id="a-A2"></a>复有三想：<a id="a-A3"></a>顺如来教想、<a id="a-A4"></a>欲果报想、<a id="a-A5"></a>降伏魔想。<a id="a-A6"></a>复有三想：<a id="a-A7"></a>于求者所起亲眷属想，<a id="a-A8"></a>于四摄法起摄取想，<a id="a-A9"></a>于无边生起出离想。<a id="a-AA"></a>应当如是生是三想。<a id="a-AB"></a>复有三想。<a id="a-AC"></a>何等为三？<a id="a-AD"></a>除贪欲想、<a id="a-AE"></a>除瞋恚想、<a id="a-AF"></a>除愚痴想，<a id="a-AG"></a>生是三想。<a id="a-AH"></a>何以故？<a id="a-AI"></a>长者，<a id="a-AJ"></a>是人贪欲、<a id="a-AK"></a>瞋恚、<a id="a-AL"></a>愚痴俱得微薄。<a id="a-AM"></a>长者，<a id="a-AN"></a>云何三事俱得微薄？<a id="a-AO"></a>若施财时心无贪著，<a id="a-AP"></a>是名贪薄；<a id="a-AQ"></a>于乞者所生于慈心，<a id="a-AR"></a>是名瞋薄；<a id="a-AS"></a>若布施已回向无上正真之道，<a id="a-AT"></a>是名痴薄。<a id="a-AU"></a>长者，<a id="a-AV"></a>是名施者贪瞋痴薄。</p>
  <p id="aAW">“复次，<a id="a-AX"></a>长者，<a id="a-AY"></a>在家菩萨见乞者已，<a id="a-AZ"></a>修趣满足六波罗蜜想。<a id="a-Aa"></a>何等为六？<a id="a-Ab"></a>若是菩萨随所有物无不施心，<a id="a-Ac"></a>是名修趣满檀波罗蜜；<a id="a-Ad"></a>依菩提心施，<a id="a-Ae"></a>是名修趣满尸波罗蜜；<a id="a-Af"></a>于求者所不生瞋诃，<a id="a-Ag"></a>是名修趣满忍波罗蜜；<a id="a-Ah"></a>若布施时不生自己乏少之想，<a id="a-Ai"></a>是名修趣满进波罗蜜；<a id="a-Aj"></a>若布施已，<a id="a-Ak"></a>心不忧悔倍生欢喜，<a id="a-Al"></a>是名修趣满禅波罗蜜；<a id="a-Am"></a>若布施已，<a id="a-An"></a>不得诸法，<a id="a-Ao"></a>不望果报，<a id="a-Ap"></a>是明慧者不住诸法，<a id="a-Aq"></a>随无所住向无上道，<a id="a-Ar"></a>是名修趣满般若波罗蜜。<a id="a-As"></a>是名菩萨见乞求者，<a id="a-At"></a>修趣满于六波罗蜜。</p>
  <p id="aAu">“复次，<a id="a-Av"></a>长者，<a id="a-Aw"></a>在家菩萨于世八法应生放舍。<a id="a-Ax"></a>彼人于家财贿妻子不生忧喜，<a id="a-Ay"></a>假使忘失不生忧愁，<a id="a-Az"></a>应如是观：<a id="a-B0"></a>‘有为如幻是妄想相！<a id="a-B1"></a>父母、<a id="a-B2"></a>妻子、<a id="a-B3"></a>奴婢使人、<a id="a-B4"></a>亲友眷属，<a id="a-B5"></a>悉非我有，<a id="a-B6"></a>我不为是造不善业，<a id="a-B7"></a>此非我宜；<a id="a-B8"></a>是现伴侣，<a id="a-B9"></a>非他世侣；<a id="a-BA"></a>是乐伴侣，<a id="a-BB"></a>非苦伴侣；<a id="a-BC"></a>我非护彼，<a id="a-BD"></a>我之所护，<a id="a-BE"></a>施调人慧；<a id="a-BF"></a>进不放逸，<a id="a-BG"></a>助菩提法诸善根等，<a id="a-BH"></a>此是我有，<a id="a-BI"></a>随我所至彼亦随去。<a id="a-BJ"></a>何以故？<a id="a-BK"></a>父母、<a id="a-BL"></a>妻子、<a id="a-BM"></a>男女亲属、<a id="a-BN"></a>知识、<a id="a-BO"></a>作使，<a id="a-BP"></a>不能救我，<a id="a-BQ"></a>非我归依，<a id="a-BR"></a>非我舍宅，<a id="a-BS"></a>非我洲渚，<a id="a-BT"></a>非我荫覆，<a id="a-BU"></a>非我我所。<a id="a-BV"></a>是阴、<a id="a-BW"></a>界、<a id="a-BX"></a>入，<a id="a-BY"></a>非我我所，<a id="a-BZ"></a>况父母、<a id="a-Ba"></a>妻子当是我所？<a id="a-Bb"></a>父母、<a id="a-Bc"></a>妻子是业所为，<a id="a-Bd"></a>我善恶业亦随受报，<a id="a-Be"></a>彼亦随业受善恶报。<a id="a-Bf"></a>’长者，<a id="a-Bg"></a>而是菩萨去来坐起常观是事，<a id="a-Bh"></a>不为父母、<a id="a-Bi"></a>妻子、<a id="a-Bj"></a>眷属、<a id="a-Bk"></a>奴婢作使，<a id="a-Bl"></a>造身口意恶不善业犹如毛分。<a id="a-Bm"></a>是故，<a id="a-Bn"></a>长者，<a id="a-Bo"></a>在家菩萨于已妻所应起三想。<a id="a-Bp"></a>何等三？<a id="a-Bq"></a>无常想、<a id="a-Br"></a>变易想、<a id="a-Bs"></a>坏败想。<a id="a-Bt"></a>长者，<a id="a-Bu"></a>是名在家菩萨于己妻所生于三想。<a id="a-Bv"></a>在家菩萨于己妻所复生三想。<a id="a-Bw"></a>何等三？<a id="a-Bx"></a>是娱乐伴，<a id="a-By"></a>非他世伴；<a id="a-Bz"></a>是饮食伴，<a id="a-C0"></a>非业报伴；<a id="a-C1"></a>是乐时伴，<a id="a-C2"></a>非苦时伴。<a id="a-C3"></a>长者，<a id="a-C4"></a>是名在家菩萨于己妻所生于三想。<a id="a-C5"></a>复生三想。<a id="a-C6"></a>何等三？<a id="a-C7"></a>不好想、<a id="a-C8"></a>臭秽想、<a id="a-C9"></a>可恶想，<a id="a-CA"></a>是名三。<a id="a-CB"></a>复生三想。<a id="a-CC"></a>何等三？<a id="a-CD"></a>怨家想、<a id="a-CE"></a>魁脍想、<a id="a-CF"></a>诈亲想，<a id="a-CG"></a>是名三。<a id="a-CH"></a>复生三想。<a id="a-CI"></a>何等三？<a id="a-CJ"></a>罗刹想、<a id="a-CK"></a>毗舍遮想、<a id="a-CL"></a>鬼魅想，<a id="a-CM"></a>是名三。<a id="a-CN"></a>复生三想。<a id="a-CO"></a>何等三？<a id="a-CP"></a>非我所想、<a id="a-CQ"></a>非摄受想、<a id="a-CR"></a>乞求想，<a id="a-CS"></a>是名三。<a id="a-CT"></a>复生三想。<a id="a-CU"></a>何等三？<a id="a-CV"></a>持身恶行想、<a id="a-CW"></a>持口恶行想、<a id="a-CX"></a>持意恶行想，<a id="a-CY"></a>是名三。<a id="a-CZ"></a>复生三想。<a id="a-Ca"></a>何等三？<a id="a-Cb"></a>欲觉想、<a id="a-Cc"></a>瞋觉想、<a id="a-Cd"></a>害觉想，<a id="a-Ce"></a>是名三。<a id="a-Cf"></a>复生三想。<a id="a-Cg"></a>何等三？<a id="a-Ch"></a>黑闇想、<a id="a-Ci"></a>污戒想、<a id="a-Cj"></a>系缚想，<a id="a-Ck"></a>是名三。<a id="a-Cl"></a>复生三想。<a id="a-Cm"></a>何等三？<a id="a-Cn"></a>障戒想、<a id="a-Co"></a>障定想、<a id="a-Cp"></a>障慧想，<a id="a-Cq"></a>是名三。<a id="a-Cr"></a>复生三想。<a id="a-Cs"></a>何等三？<a id="a-Ct"></a>谄曲想、<a id="a-Cu"></a>罥网想、<a id="a-Cv"></a>猫伺想，<a id="a-Cw"></a>是名三。<a id="a-Cx"></a>复生三想。<a id="a-Cy"></a>何等三？<a id="a-Cz"></a>灾患想、<a id="a-D0"></a>热恼想、<a id="a-D1"></a>病乱想，<a id="a-D2"></a>是名三。<a id="a-D3"></a>复生三想。<a id="a-D4"></a>何等三？<a id="a-D5"></a>妖媚想、<a id="a-D6"></a>作衰想、<a id="a-D7"></a>霜雹想，<a id="a-D8"></a>是名三。<a id="a-D9"></a>复生三想。<a id="a-DA"></a>何等三？<a id="a-DB"></a>病想、<a id="a-DC"></a>老想、<a id="a-DD"></a>死想，<a id="a-DE"></a>是名三。<a id="a-DF"></a>复生三想：<a id="a-DG"></a>魔想、<a id="a-DH"></a>魔女想、<a id="a-DI"></a>可畏想，<a id="a-DJ"></a>是名三。<a id="a-DK"></a>复生三想：<a id="a-DL"></a>忧想、<a id="a-DM"></a>哭想、<a id="a-DN"></a>苦恼想。<a id="a-DO"></a>复生三想：<a id="a-DP"></a>大雌狼想、<a id="a-DQ"></a>摩竭鱼想、<a id="a-DR"></a>大雌猫想。<a id="a-DS"></a>复生三想：<a id="a-DT"></a>黑蛇想、<a id="a-DU"></a>尸守鱼想、<a id="a-DV"></a>夺魔精气想。<a id="a-DW"></a>复生三想：<a id="a-DX"></a>无救想、<a id="a-DY"></a>无归想、<a id="a-DZ"></a>无护想。<a id="a-Da"></a>复生三想：<a id="a-Db"></a>母想、<a id="a-Dc"></a>姊想、<a id="a-Dd"></a>妹想。<a id="a-De"></a>复生三想：<a id="a-Df"></a>贼想、<a id="a-Dg"></a>杀想、<a id="a-Dh"></a>狱卒想。<a id="a-Di"></a>复生三想：<a id="a-Dj"></a>瀑水想、<a id="a-Dk"></a>波浪想、<a id="a-Dl"></a>洄澓想。<a id="a-Dm"></a>复生三想：<a id="a-Dn"></a>淤泥想、<a id="a-Do"></a>溺泥想、<a id="a-Dp"></a>混浊想。<a id="a-Dq"></a>复生三想：<a id="a-Dr"></a>盲想、<a id="a-Ds"></a>杻想、<a id="a-Dt"></a>械想。<a id="a-Du"></a>复生三想：<a id="a-Dv"></a>火坑想、<a id="a-Dw"></a>刀坑想、<a id="a-Dx"></a>草炬想。<a id="a-Dy"></a>复生三想：<a id="a-Dz"></a>无利想、<a id="a-E0"></a>刺想、<a id="a-E1"></a>毒想。<a id="a-E2"></a>复生三想：<a id="a-E3"></a>系狱想、<a id="a-E4"></a>讁罚想、<a id="a-E5"></a>刀剑想。<a id="a-E6"></a>复生三想：<a id="a-E7"></a>斗诤想、<a id="a-E8"></a>言讼想、<a id="a-E9"></a>闭系想。<a id="a-EA"></a>复生三想：<a id="a-EB"></a>怨憎会想、<a id="a-EC"></a>爱别离想、<a id="a-ED"></a>病想。<a id="a-EE"></a>略说乃至一切斗诤想、<a id="a-EF"></a>一切滓浊想、<a id="a-EG"></a>一切不善根想。<a id="a-EH"></a>长者，<a id="a-EI"></a>在家菩萨于己妻所，<a id="a-EJ"></a>应生如是相貌观念。</p>
  <p id="aEK">“复次，<a id="a-EL"></a>长者，<a id="a-EM"></a>在家菩萨于自子所不应极爱。<a id="a-EN"></a>长者，<a id="a-EO"></a>若于子所生于极爱，<a id="a-EP"></a>非他人所则为自毁，<a id="a-EQ"></a>应以三法而自呵责。<a id="a-ER"></a>何等三？<a id="a-ES"></a>菩提道是平等之心非不平等心，<a id="a-ET"></a>菩提道是正行所得非是邪行，<a id="a-EU"></a>菩提道是无异行得非杂行得。<a id="a-EV"></a>复应呵己心，<a id="a-EW"></a>于自子所生怨家想、<a id="a-EX"></a>恶知识想、<a id="a-EY"></a>非善知识想，<a id="a-EZ"></a>违逆佛智平等之慈，<a id="a-Ea"></a>害我善根。<a id="a-Eb"></a>彼应随处自调于心，<a id="a-Ec"></a>如爱其子，<a id="a-Ed"></a>一切亦然；<a id="a-Ee"></a>如爱自身，<a id="a-Ef"></a>一切亦然。<a id="a-Eg"></a>应修是观：<a id="a-Eh"></a>‘我异处来，<a id="a-Ei"></a>子异处来。<a id="a-Ej"></a>何以故？<a id="a-Ek"></a>一切众生曾为我子，<a id="a-El"></a>我亦是彼诸众生子。<a id="a-Em"></a>’终不生念：<a id="a-En"></a>‘我子彼非。<a id="a-Eo"></a>何以故？<a id="a-Ep"></a>去至六趣而复为怨，<a id="a-Eq"></a>或复为子，<a id="a-Er"></a>我其当作等亲非亲。<a id="a-Es"></a>我以何故，<a id="a-Et"></a>于其所亲倍生爱与，<a id="a-Eu"></a>于非亲所一切不与？<a id="a-Ev"></a>我若生于爱不爱心，<a id="a-Ew"></a>不于非亲所一切不与；<a id="a-Ex"></a>我若生于爱不爱心，<a id="a-Ey"></a>不能趣法。<a id="a-Ez"></a>何以故？<a id="a-F0"></a>不等之行至不等处，<a id="a-F1"></a>行平等行至于等处。<a id="a-F2"></a>我不应行是不等行，<a id="a-F3"></a>我学等心一切众生，<a id="a-F4"></a>疾至一切智。<a id="a-F5"></a>’长者，<a id="a-F6"></a>在家菩萨于诸财物，<a id="a-F7"></a>不生我所想、<a id="a-F8"></a>摄护想，<a id="a-F9"></a>不系于彼，<a id="a-FA"></a>不想不爱，<a id="a-FB"></a>不生结使。</p>
  <p id="aFC">“复次，<a id="a-FD"></a>长者，<a id="a-FE"></a>在家菩萨若有乞者来至其所，<a id="a-FF"></a>有所求索，<a id="a-FG"></a>随所施财应至心念：<a id="a-FH"></a>‘我所施财及不施财，<a id="a-FI"></a>俱当散灭。<a id="a-FJ"></a>不满所愿，<a id="a-FK"></a>必当归死，<a id="a-FL"></a>我不舍财，<a id="a-FM"></a>财当舍我。<a id="a-FN"></a>我今当舍，<a id="a-FO"></a>令作坚财然后乃死；<a id="a-FP"></a>舍此财已，<a id="a-FQ"></a>死时无恨，<a id="a-FR"></a>欢喜无悔。<a id="a-FS"></a>’若不能施，<a id="a-FT"></a>应以四事白于乞者：<a id="a-FU"></a>‘今我力劣，<a id="a-FV"></a>善根未熟！<a id="a-FW"></a>于大乘中我是初行，<a id="a-FX"></a>其心未堪自在行施。<a id="a-FY"></a>我是著相，<a id="a-FZ"></a>住我我所。<a id="a-Fa"></a>善大丈夫，<a id="a-Fb"></a>今向汝悔，<a id="a-Fc"></a>勿生嫌恨。<a id="a-Fd"></a>我当如是勤行精进，<a id="a-Fe"></a>满足一切众生所愿。<a id="a-Ff"></a>’长者，<a id="a-Fg"></a>在家菩萨应当如是白于乞者。</p>
  <p id="aFh">“复次，<a id="a-Fi"></a>长者，<a id="a-Fj"></a>在家菩萨闻过去佛语：<a id="a-Fk"></a>‘若不值佛及与圣僧，<a id="a-Fl"></a>彼应敬礼十方诸佛。<a id="a-Fm"></a>’诸佛本行，<a id="a-Fn"></a>乃至成佛，<a id="a-Fo"></a>悉生随喜。<a id="a-Fp"></a>如是昼夜各三时，<a id="a-Fq"></a>净身口意业，<a id="a-Fr"></a>净于慈善，<a id="a-Fs"></a>具足惭愧清净之服，<a id="a-Ft"></a>所集善根以菩提心而生随喜；<a id="a-Fu"></a>柔软善作，<a id="a-Fv"></a>恭敬断慢，<a id="a-Fw"></a>修行三分诵三分法，<a id="a-Fx"></a>专心悔过诸不善业，<a id="a-Fy"></a>更不造新；<a id="a-Fz"></a>一切福业悉生随喜，<a id="a-G0"></a>集满相好，<a id="a-G1"></a>劝请诸佛转于法轮，<a id="a-G2"></a>于说悉受持一切法；<a id="a-G3"></a>愿佛久寿增长善根，<a id="a-G4"></a>令我国土亦复如是。</p>
  <p id="aG5">“复次，<a id="a-G6"></a>长者，<a id="a-G7"></a>在家菩萨受持八戒，<a id="a-G8"></a>修沙门行，<a id="a-G9"></a>应当亲近净戒德行沙门、<a id="a-GA"></a>婆罗门，<a id="a-GB"></a>依止给使，<a id="a-GC"></a>不见其过。<a id="a-GD"></a>若见沙门越于戒行，<a id="a-GE"></a>不应不敬。<a id="a-GF"></a>又佛如来是应供正遍觉，<a id="a-GG"></a>戒行所勋，<a id="a-GH"></a>定、<a id="a-GI"></a>慧、<a id="a-GJ"></a>解脱、<a id="a-GK"></a>解脱知见所勋，<a id="a-GL"></a>袈裟无有滓浊，<a id="a-GM"></a>一切结染皆悉舍离，<a id="a-GN"></a>仙圣之幢倍生恭敬。<a id="a-GO"></a>于彼比丘生大悲心，<a id="a-GP"></a>彼不应为如此恶行。<a id="a-GQ"></a>诸佛世尊名寂调伏，<a id="a-GR"></a>一切悉知；<a id="a-GS"></a>圣幢相服不寂不调，<a id="a-GT"></a>不伏不知，<a id="a-GU"></a>作此非法。<a id="a-GV"></a>如世尊说不轻未学，<a id="a-GW"></a>非是彼过，<a id="a-GX"></a>是结使咎，<a id="a-GY"></a>以结使故现造是恶。<a id="a-GZ"></a>此佛法中有于出法，<a id="a-Ga"></a>是人能出则有是处。<a id="a-Gb"></a>若解是结，<a id="a-Gc"></a>修行正观得至初果，<a id="a-Gd"></a>定趣无上正真之道。<a id="a-Ge"></a>何以故？<a id="a-Gf"></a>智能害结。<a id="a-Gg"></a>世尊又说，<a id="a-Gh"></a>人则不应妄轻，<a id="a-Gi"></a>量人则为自伤。<a id="a-Gj"></a>如来所知，<a id="a-Gk"></a>非我所知，<a id="a-Gl"></a>是故不应瞋嫌害彼。</p>
  <p id="aGm">“复次，<a id="a-Gn"></a>长者，<a id="a-Go"></a>在家菩萨若入僧坊在门而住，<a id="a-Gp"></a>五体敬礼然后乃入。<a id="a-Gq"></a>当如是观：<a id="a-Gr"></a>‘此处即是空行之处、<a id="a-Gs"></a>无相行处、<a id="a-Gt"></a>无作行处、<a id="a-Gu"></a>慈悲喜舍四梵行处，<a id="a-Gv"></a>是正行正住所安之处。<a id="a-Gw"></a>我当何时舍于家垢？<a id="a-Gx"></a>我当何时住如是行？<a id="a-Gy"></a>’应生如是欲出家心，<a id="a-Gz"></a>无有在家；<a id="a-H0"></a>修集无上正觉之道，<a id="a-H1"></a>皆悉出家趣空闲林，<a id="a-H2"></a>修集得成无上正道。<a id="a-H3"></a>在家多尘污，<a id="a-H4"></a>出家妙好。<a id="a-H5"></a>在家具缚，<a id="a-H6"></a>出家无碍。<a id="a-H7"></a>在家多垢，<a id="a-H8"></a>出家舍离。<a id="a-H9"></a>在家恶摄，<a id="a-HA"></a>出家善摄。<a id="a-HB"></a>在家没于爱欲淤泥，<a id="a-HC"></a>出家远离爱欲淤泥。<a id="a-HD"></a>在家凡俱，<a id="a-HE"></a>出家智俱。<a id="a-HF"></a>在家邪命，<a id="a-HG"></a>出家净命。<a id="a-HH"></a>在家多垢，<a id="a-HI"></a>出家无垢。<a id="a-HJ"></a>在家衰减，<a id="a-HK"></a>出家无减。<a id="a-HL"></a>在家处忧，<a id="a-HM"></a>出家欢喜。<a id="a-HN"></a>在家则是众恶梯蹬，<a id="a-HO"></a>出家离蹬。<a id="a-HP"></a>在家系缚，<a id="a-HQ"></a>出家解脱。<a id="a-HR"></a>在家畏惧，<a id="a-HS"></a>出家无畏。<a id="a-HT"></a>在家谪罚，<a id="a-HU"></a>出家无罚。<a id="a-HV"></a>在家多患，<a id="a-HW"></a>出家无患。<a id="a-HX"></a>在家烦热，<a id="a-HY"></a>出家无热。<a id="a-HZ"></a>在家多求苦，<a id="a-Ha"></a>出家无求乐。<a id="a-Hb"></a>在家掉动，<a id="a-Hc"></a>出家无动。<a id="a-Hd"></a>在家贫苦，<a id="a-He"></a>出家无苦。<a id="a-Hf"></a>在家怯弱，<a id="a-Hg"></a>出家无怯。<a id="a-Hh"></a>在家下贱，<a id="a-Hi"></a>出家尊贵。<a id="a-Hj"></a>在家炽然，<a id="a-Hk"></a>出家寂静。<a id="a-Hl"></a>在家利他，<a id="a-Hm"></a>出家自利。<a id="a-Hn"></a>在家之人无润精气，<a id="a-Ho"></a>出家之人有大滋润。<a id="a-Hp"></a>在家结乐，<a id="a-Hq"></a>出家灭乐。<a id="a-Hr"></a>在家增刺，<a id="a-Hs"></a>出家无刺。<a id="a-Ht"></a>在家成小法，<a id="a-Hu"></a>出家成大法。<a id="a-Hv"></a>在家不调，<a id="a-Hw"></a>出家调伏。<a id="a-Hx"></a>在家离戒，<a id="a-Hy"></a>出家护戒。<a id="a-Hz"></a>在家增长泪乳血海，<a id="a-I0"></a>出家干竭泪乳血海。<a id="a-I1"></a>在家之人诸佛、<a id="a-I2"></a>声闻、<a id="a-I3"></a>缘觉所呵，<a id="a-I4"></a>出家之人诸佛、<a id="a-I5"></a>声闻、<a id="a-I6"></a>缘觉所赞。<a id="a-I7"></a>在家无足，<a id="a-I8"></a>出家知足。<a id="a-I9"></a>在家魔喜，<a id="a-IA"></a>出家魔忧。<a id="a-IB"></a>在家不降伏，<a id="a-IC"></a>出家降伏。<a id="a-ID"></a>在家奴仆，<a id="a-IE"></a>出家为主。<a id="a-IF"></a>在家生死际，<a id="a-IG"></a>出家涅槃际。<a id="a-IH"></a>在家堕落，<a id="a-II"></a>出家拔堕。<a id="a-IJ"></a>在家闇冥，<a id="a-IK"></a>出家明昭。<a id="a-IL"></a>在家之人根不自在，<a id="a-IM"></a>出家之人诸根自在。<a id="a-IN"></a>在家狂逸，<a id="a-IO"></a>出家不逸。<a id="a-IP"></a>在家不相应，<a id="a-IQ"></a>出家相应。<a id="a-IR"></a>在家下观，<a id="a-IS"></a>出家上观。<a id="a-IT"></a>在家多营，<a id="a-IU"></a>出家少营。<a id="a-IV"></a>在家少力，<a id="a-IW"></a>出家大力。<a id="a-IX"></a>在家谄曲，<a id="a-IY"></a>出家正直。<a id="a-IZ"></a>在家多忧，<a id="a-Ia"></a>出家无忧。<a id="a-Ib"></a>在家箭俱，<a id="a-Ic"></a>出家除箭。<a id="a-Id"></a>在家病患，<a id="a-Ie"></a>出家无病。<a id="a-If"></a>在家老法，<a id="a-Ig"></a>出家壮法。<a id="a-Ih"></a>在家放逸命，<a id="a-Ii"></a>出家修慧命。<a id="a-Ij"></a>在家诳诈，<a id="a-Ik"></a>出家无诈。<a id="a-Il"></a>在家多作，<a id="a-Im"></a>出家无作。<a id="a-In"></a>在家毒器，<a id="a-Io"></a>出家甘露器。<a id="a-Ip"></a>在家灾患，<a id="a-Iq"></a>出家无灾害。<a id="a-Ir"></a>在家不舍，<a id="a-Is"></a>出家放舍。<a id="a-It"></a>在家之人取于毒果，<a id="a-Iu"></a>出家之人取无毒果。<a id="a-Iv"></a>在家之人不爱相应，<a id="a-Iw"></a>出家不与不爱相应。<a id="a-Ix"></a>在家痴重，<a id="a-Iy"></a>出家智轻。<a id="a-Iz"></a>在家失方便，<a id="a-J0"></a>出家净方便。<a id="a-J1"></a>在家失正意，<a id="a-J2"></a>出家净正意。<a id="a-J3"></a>在家失至意，<a id="a-J4"></a>出家净至意。<a id="a-J5"></a>在家之人不能作救，<a id="a-J6"></a>出家作救。<a id="a-J7"></a>在家造穷劣，<a id="a-J8"></a>出家不造穷。<a id="a-J9"></a>在家非舍，<a id="a-JA"></a>出家作舍。<a id="a-JB"></a>在家非归，<a id="a-JC"></a>出家作归。<a id="a-JD"></a>在家多怒，<a id="a-JE"></a>出家多慈。<a id="a-JF"></a>在家负担，<a id="a-JG"></a>出家舍担。<a id="a-JH"></a>在家不尽一切诤讼，<a id="a-JI"></a>出家尽诤。<a id="a-JJ"></a>在家有过，<a id="a-JK"></a>出家无过。<a id="a-JL"></a>在家匆务，<a id="a-JM"></a>出家闲务。<a id="a-JN"></a>在家热恼，<a id="a-JO"></a>出家离热。<a id="a-JP"></a>在家多仇，<a id="a-JQ"></a>出家无仇。<a id="a-JR"></a>在家贮聚，<a id="a-JS"></a>出家无聚。<a id="a-JT"></a>在家财坚，<a id="a-JU"></a>出家德坚。<a id="a-JV"></a>在家忧俱，<a id="a-JW"></a>出家寂忧。<a id="a-JX"></a>在家损耗，<a id="a-JY"></a>出家增益。<a id="a-JZ"></a>在家易得，<a id="a-Ja"></a>出家之人亿劫难得。<a id="a-Jb"></a>在家易作，<a id="a-Jc"></a>出家难作。<a id="a-Jd"></a>在家顺流，<a id="a-Je"></a>出家逆流。<a id="a-Jf"></a>在家处流，<a id="a-Jg"></a>出家船筏。<a id="a-Jh"></a>在家结河，<a id="a-Ji"></a>出家越度。<a id="a-Jj"></a>在家此岸，<a id="a-Jk"></a>出家彼岸。<a id="a-Jl"></a>在家缠缚，<a id="a-Jm"></a>出家离缠。<a id="a-Jn"></a>在家嫌恨，<a id="a-Jo"></a>出家寂恨。<a id="a-Jp"></a>在家王法，<a id="a-Jq"></a>出家佛法。<a id="a-Jr"></a>在家爱染污，<a id="a-Js"></a>出家离染污。<a id="a-Jt"></a>在家生苦，<a id="a-Ju"></a>出家生乐。<a id="a-Jv"></a>在家浅近，<a id="a-Jw"></a>出家深远。<a id="a-Jx"></a>在家易伴，<a id="a-Jy"></a>出家难伴。<a id="a-Jz"></a>在家妻伴，<a id="a-K0"></a>出家心伴。<a id="a-K1"></a>在家匆务，<a id="a-K2"></a>出家离务。<a id="a-K3"></a>在家逼他苦，<a id="a-K4"></a>出家乐他乐。<a id="a-K5"></a>在家财施，<a id="a-K6"></a>出家法施。<a id="a-K7"></a>在家持魔幢，<a id="a-K8"></a>出家持佛幢。<a id="a-K9"></a>在家巢窟，<a id="a-KA"></a>出家离巢。<a id="a-KB"></a>在家非道，<a id="a-KC"></a>出家离非道。<a id="a-KD"></a>在家稠林，<a id="a-KE"></a>出家离林。</p>
  <p id="aKF">“如是，<a id="a-KG"></a>长者，<a id="a-KH"></a>在家菩萨渐次思念：<a id="a-KI"></a>‘我恒河沙等设于大祀，<a id="a-KJ"></a>为诸众生一日悉施；<a id="a-KK"></a>善调法中生出家心，<a id="a-KL"></a>是则坚实，<a id="a-KM"></a>施已毕足。<a id="a-KN"></a>我今应当坚修戒闻。<a id="a-KO"></a>’彼入僧坊，<a id="a-KP"></a>礼如来塔生于三想：<a id="a-KQ"></a>‘我亦当得如是供养，<a id="a-KR"></a>我亦当得愍一切众生留于舍利。<a id="a-KS"></a>我如是学，<a id="a-KT"></a>如是行，<a id="a-KU"></a>如是精进，<a id="a-KV"></a>疾得阿耨多罗三藐三菩提。<a id="a-KW"></a>’设作一切佛诸事已，<a id="a-KX"></a>如佛如来入于涅槃，<a id="a-KY"></a>是入僧坊观于一切诸比丘德，<a id="a-KZ"></a>谁是多闻？<a id="a-Ka"></a>谁是说法？<a id="a-Kb"></a>谁是持律？<a id="a-Kc"></a>谁持阿含？<a id="a-Kd"></a>何等比丘持菩萨藏？<a id="a-Ke"></a>谁阿练儿？<a id="a-Kf"></a>何等比丘少欲乞食，<a id="a-Kg"></a>著粪扫衣，<a id="a-Kh"></a>独处离欲？<a id="a-Ki"></a>谁是修行？<a id="a-Kj"></a>谁是坐禅？<a id="a-Kk"></a>谁是营事？<a id="a-Kl"></a>谁是寺主？<a id="a-Km"></a>悉观彼行，<a id="a-Kn"></a>随谁人欲，<a id="a-Ko"></a>不生讥呵。<a id="a-Kp"></a>若在寺庙及往聚落，<a id="a-Kq"></a>有所言说善护口业。<a id="a-Kr"></a>若有比丘乏于衣钵病药所须，<a id="a-Ks"></a>随应给与不令起瞋。<a id="a-Kt"></a>何以故？<a id="a-Ku"></a>诸天及人有妒嫉结应倍护彼。<a id="a-Kv"></a>凡夫人心非阿罗汉，<a id="a-Kw"></a>凡夫起过非阿罗汉。<a id="a-Kx"></a>彼近多闻为修闻故，<a id="a-Ky"></a>亲说法者修行决定，<a id="a-Kz"></a>近持律者调伏结使不堕犯中，<a id="a-L0"></a>亲近持于菩萨藏人，<a id="a-L1"></a>于学修行六波罗蜜及修方便，<a id="a-L2"></a>近阿练儿修学独处，<a id="a-L3"></a>亲近修行修学端坐。<a id="a-L4"></a>若有比丘未定位者，<a id="a-L5"></a>须衣施衣，<a id="a-L6"></a>须钵施钵，<a id="a-L7"></a>劝彼比丘发无上心。<a id="a-L8"></a>何以故？<a id="a-L9"></a>此非胜处，<a id="a-LA"></a>财法摄彼。<a id="a-LB"></a>如是，<a id="a-LC"></a>长者，<a id="a-LD"></a>在家菩萨如是善知沙门之行。<a id="a-LE"></a>若有沙门斗讼诤竞而和合之，<a id="a-LF"></a>舍于身命守护正法。<a id="a-LG"></a>长者，<a id="a-LH"></a>在家菩萨见病比丘，<a id="a-LI"></a>舍自肉血令彼病愈。<a id="a-LJ"></a>长者，<a id="a-LK"></a>在家菩萨未开施心，<a id="a-LL"></a>不先请他施已心悔。<a id="a-LM"></a>一切善本以菩提心而为上首，<a id="a-LN"></a>长者，<a id="a-LO"></a>在家菩萨住在家地如佛教行，<a id="a-LP"></a>不忘不失助菩提法，<a id="a-LQ"></a>现法无染得增胜法。<a id="a-LR"></a>”</p>
  <p id="aLS">尔时，<a id="a-LT"></a>郁伽长者及诸长者，<a id="a-LU"></a>一切同声欢喜赞叹：<a id="a-LV"></a>“希有世尊！<a id="a-LW"></a>善说在家过患，<a id="a-LX"></a>而犹未知出家戒行、<a id="a-LY"></a>出家功德。<a id="a-LZ"></a>世尊，<a id="a-La"></a>我等亦观在家多过，<a id="a-Lb"></a>出家德大。<a id="a-Lc"></a>惟愿世尊，<a id="a-Ld"></a>哀愍我等愿得出家。<a id="a-Le"></a>”</p>
  <p id="aLf">说是语已，<a id="a-Lg"></a>佛告长者：<a id="a-Lh"></a>“出家甚难一向净行！<a id="a-Li"></a>”</p>
  <p id="aLj">时，<a id="a-Lk"></a>诸长者白言：<a id="a-Ll"></a>“世尊，<a id="a-Lm"></a>实如圣教。<a id="a-Ln"></a>惟愿世尊，<a id="a-Lo"></a>听我出家，<a id="a-Lp"></a>当如教行。<a id="a-Lq"></a>”</p>
  <p id="aLr">尔时，<a id="a-Ls"></a>世尊即听出家，<a id="a-Lt"></a>告弥勒菩萨：<a id="a-Lu"></a>“一切净菩萨，<a id="a-Lv"></a>汝善丈夫令是等出家。<a id="a-Lw"></a>”时，<a id="a-Lx"></a>弥勒等令九千长者悉皆出家，<a id="a-Ly"></a>是长者等受出家戒。<a id="a-Lz"></a>是时，<a id="a-M0"></a>复有千长者等，<a id="a-M1"></a>发阿耨多罗三藐三菩提心。</p>
  <p id="aM2">尔时，<a id="a-M3"></a>郁伽长者白言：<a id="a-M4"></a>“世尊，<a id="a-M5"></a>已说在家过患功德。<a id="a-M6"></a>善哉！<a id="a-M7"></a>世尊，<a id="a-M8"></a>愿说出家菩萨戒闻功德之行。<a id="a-M9"></a>云何菩萨善妙法中调伏出家，<a id="a-MA"></a>礼拜起住去来进止？<a id="a-MB"></a>”</p>
  <p id="aMC">佛告长者：<a id="a-MD"></a>“善思念之！<a id="a-ME"></a>当为汝说，<a id="a-MF"></a>出家菩萨应如是学，<a id="a-MG"></a>如是住行。<a id="a-MH"></a>”</p>
  <p id="aMI">“唯然！<a id="a-MJ"></a>世尊，<a id="a-MK"></a>受教而听。<a id="a-ML"></a>”</p>
  <p id="aMM">佛言：<a id="a-MN"></a>“长者，<a id="a-MO"></a>出家菩萨应如是学：<a id="a-MP"></a>‘我以何缘舍业出家？<a id="a-MQ"></a>为修慧故，<a id="a-MR"></a>勤加精进如救头燃。<a id="a-MS"></a>’应作是念：<a id="a-MT"></a>‘我今应住于四圣种乐行头陀。<a id="a-MU"></a>’长者，<a id="a-MV"></a>云何出家菩萨修四圣种？<a id="a-MW"></a>是出家菩萨随所有衣应生知足，<a id="a-MX"></a>叹美知足，<a id="a-MY"></a>不为衣故而行妄语。<a id="a-MZ"></a>若不得衣，<a id="a-Ma"></a>不想不念，<a id="a-Mb"></a>不生忧恼；<a id="a-Mc"></a>设令得衣，<a id="a-Md"></a>心不生著。<a id="a-Me"></a>虽服著衣而无系著，<a id="a-Mf"></a>不贪不住，<a id="a-Mg"></a>知其过咎，<a id="a-Mh"></a>知于出离；<a id="a-Mi"></a>随是知足，<a id="a-Mj"></a>不自称誉，<a id="a-Mk"></a>不毁他人。<a id="a-Ml"></a>长者，<a id="a-Mm"></a>出家之人随所乞食，<a id="a-Mn"></a>随所敷具，<a id="a-Mo"></a>亦当知足而生叹美，<a id="a-Mp"></a>不为敷具而起妄语。<a id="a-Mq"></a>不得不念，<a id="a-Mr"></a>不生忧恼；<a id="a-Ms"></a>得不染著，<a id="a-Mt"></a>无染心畜，<a id="a-Mu"></a>不吝不系。<a id="a-Mv"></a>知其过咎，<a id="a-Mw"></a>知出离行；<a id="a-Mx"></a>随是知足，<a id="a-My"></a>终不自称、<a id="a-Mz"></a>毁于他人。<a id="a-N0"></a>乐断乐离，<a id="a-N1"></a>乐于修习，<a id="a-N2"></a>于此乐断、<a id="a-N3"></a>乐离、<a id="a-N4"></a>乐修不自称誉。<a id="a-N5"></a>长者，<a id="a-N6"></a>是名出家菩萨住四圣种。</p>
  <p id="aN7">“复次，<a id="a-N8"></a>长者，<a id="a-N9"></a>出家菩萨以十功德持著身衣。<a id="a-NA"></a>何等十？<a id="a-NB"></a>为惭耻故；<a id="a-NC"></a>为覆形故；<a id="a-ND"></a>为蚊虻故；<a id="a-NE"></a>为风暴故；<a id="a-NF"></a>不为软触不为好故；<a id="a-NG"></a>为于沙门表戒相故；<a id="a-NH"></a>此染色衣，<a id="a-NI"></a>令诸人、<a id="a-NJ"></a>天、<a id="a-NK"></a>阿修罗等生塔想故而受持之；<a id="a-NL"></a>解脱而染，<a id="a-NM"></a>非欲染衣，<a id="a-NN"></a>寂静所宜，<a id="a-NO"></a>非结所宜；<a id="a-NP"></a>著此染衣，<a id="a-NQ"></a>不起诸恶，<a id="a-NR"></a>修诸善业；<a id="a-NS"></a>不为好故著染服衣，<a id="a-NT"></a>知圣道已我如是作，<a id="a-NU"></a>于一念顷不持染结。<a id="a-NV"></a>长者，<a id="a-NW"></a>是名出家菩萨十事功德持著身衣。</p>
  <p id="aNX">“复次，<a id="a-NY"></a>长者，<a id="a-NZ"></a>出家菩萨见十事故，<a id="a-Na"></a>尽其形寿不舍乞食。<a id="a-Nb"></a>何等十？<a id="a-Nc"></a>我今自活，<a id="a-Nd"></a>不由他活；<a id="a-Ne"></a>若有众生施我食者，<a id="a-Nf"></a>要令安住于三归处然后受食；<a id="a-Ng"></a>若不施食，<a id="a-Nh"></a>于是众生生大悲心，<a id="a-Ni"></a>为彼众生勤行精进，<a id="a-Nj"></a>令是众生所作办已后食其食；<a id="a-Nk"></a>又我不违佛所教敕，<a id="a-Nl"></a>为植满足根本因故，<a id="a-Nm"></a>依降伏慢积集无见顶因缘故，<a id="a-Nn"></a>不为女人、<a id="a-No"></a>丈夫、<a id="a-Np"></a>男女共和合故平等乞食；<a id="a-Nq"></a>于诸众生生平等心，<a id="a-Nr"></a>集一切智庄严具故。<a id="a-Ns"></a>长者，<a id="a-Nt"></a>出家菩萨见此十利，<a id="a-Nu"></a>尽寿不舍于乞食法。<a id="a-Nv"></a>若有至心敬信来请，<a id="a-Nw"></a>尔时应去；<a id="a-Nx"></a>若有请者不至心请，<a id="a-Ny"></a>观有自利利彼因缘，<a id="a-Nz"></a>即便应去。</p>
  <p id="aO0">“复次，<a id="a-O1"></a>长者，<a id="a-O2"></a>出家菩萨见十利故，<a id="a-O3"></a>终不舍于阿练儿处。<a id="a-O4"></a>何等十？<a id="a-O5"></a>自在除去故，<a id="a-O6"></a>无我持故，<a id="a-O7"></a>舍卧具爱故，<a id="a-O8"></a>寂无爱故，<a id="a-O9"></a>处无可利故，<a id="a-OA"></a>阿练儿处舍身命故，<a id="a-OB"></a>舍众闹故，<a id="a-OC"></a>如来法中所作作故，<a id="a-OD"></a>寂定适意故，<a id="a-OE"></a>专念无留难故。<a id="a-OF"></a>长者，<a id="a-OG"></a>是名出家菩萨见十德利，<a id="a-OH"></a>尽寿不舍阿练儿处。<a id="a-OI"></a>长者，<a id="a-OJ"></a>若阿练儿欲听法故，<a id="a-OK"></a>有和尚阿阇黎因缘事故，<a id="a-OL"></a>为问病故至村聚中，<a id="a-OM"></a>当作是念：<a id="a-ON"></a>‘今夜还去，<a id="a-OO"></a>若为读诵在房舍住。<a id="a-OP"></a>’应作是念：<a id="a-OQ"></a>‘我今故在阿练若处，<a id="a-OR"></a>住阿练儿处与法相应，<a id="a-OS"></a>于一切物无有诤想，<a id="a-OT"></a>于一切法无障碍想，<a id="a-OU"></a>集法无厌。<a id="a-OV"></a>’长者，<a id="a-OW"></a>出家菩萨在阿练儿处，<a id="a-OX"></a>作如是观：<a id="a-OY"></a>‘我以何缘住阿练儿处？<a id="a-OZ"></a>非但空处名为沙门。<a id="a-Oa"></a>是中多有不调不寂、<a id="a-Ob"></a>不坚不相应，<a id="a-Oc"></a>亦住是中，<a id="a-Od"></a>所谓獐鹿、<a id="a-Oe"></a>猕猴、<a id="a-Of"></a>鸟、<a id="a-Og"></a>兽、<a id="a-Oh"></a>师子、<a id="a-Oi"></a>虎、<a id="a-Oj"></a>狼、<a id="a-Ok"></a>贼旃陀罗，<a id="a-Ol"></a>是等无有沙门功德。<a id="a-Om"></a>是故我应具阿练儿行沙门义利，<a id="a-On"></a>谓系念不乱，<a id="a-Oo"></a>得陀罗尼，<a id="a-Op"></a>修大慈大悲，<a id="a-Oq"></a>五通自在，<a id="a-Or"></a>满六波罗蜜，<a id="a-Os"></a>不舍一切智心，<a id="a-Ot"></a>修行方便，<a id="a-Ou"></a>常以法施摄取众生教化众生。<a id="a-Ov"></a>不舍摄法，<a id="a-Ow"></a>修行六念，<a id="a-Ox"></a>勤进修闻，<a id="a-Oy"></a>系念修集正相应行，<a id="a-Oz"></a>不证果智，<a id="a-P0"></a>守护正法，<a id="a-P1"></a>信于业报，<a id="a-P2"></a>是名正见；<a id="a-P3"></a>断于一切妄想分别，<a id="a-P4"></a>是正思惟；<a id="a-P5"></a>随所解法而为演说，<a id="a-P6"></a>是名正语；<a id="a-P7"></a>除尽业满，<a id="a-P8"></a>是名正业；<a id="a-P9"></a>断除结习，<a id="a-PA"></a>是名正命；<a id="a-PB"></a>勤趣于定，<a id="a-PC"></a>是名正进；<a id="a-PD"></a>不忘诸法，<a id="a-PE"></a>是名正念；<a id="a-PF"></a>得一切智知，<a id="a-PG"></a>是名正定。<a id="a-PH"></a>解空不惊，<a id="a-PI"></a>无相不怖，<a id="a-PJ"></a>无愿不怯，<a id="a-PK"></a>心不执有，<a id="a-PL"></a>依义不依语，<a id="a-PM"></a>依智不依识，<a id="a-PN"></a>依法不依人，<a id="a-PO"></a>依了义经不依不了义经。<a id="a-PP"></a>长者，<a id="a-PQ"></a>是名出家菩萨住沙门法。</p>
  <p id="aPR">“复次，<a id="a-PS"></a>长者，<a id="a-PT"></a>出家菩萨不应亲近多人众中：<a id="a-PU"></a>‘我应舍彼我之善根，<a id="a-PV"></a>终不舍于一切众生故修于善根。<a id="a-PW"></a>’长者，<a id="a-PX"></a>出家菩萨有四亲近，<a id="a-PY"></a>如来所许。<a id="a-PZ"></a>何等为四？<a id="a-Pa"></a>长者，<a id="a-Pb"></a>出家菩萨亲近听法，<a id="a-Pc"></a>是佛所许；<a id="a-Pd"></a>亲近成熟一切众生，<a id="a-Pe"></a>是佛所许；<a id="a-Pf"></a>供养如来，<a id="a-Pg"></a>是佛所许；<a id="a-Ph"></a>亲近不舍一切智心，<a id="a-Pi"></a>是佛所许。<a id="a-Pj"></a>长者，<a id="a-Pk"></a>是名出家菩萨四种亲近，<a id="a-Pl"></a>如来所许。<a id="a-Pm"></a>长者，<a id="a-Pn"></a>亲近是四，<a id="a-Po"></a>勿亲近余。</p>
  <p id="aPp">“复次，<a id="a-Pq"></a>长者，<a id="a-Pr"></a>出家菩萨住阿练儿处，<a id="a-Ps"></a>应如是念：<a id="a-Pt"></a>‘我以何故来在此处？<a id="a-Pu"></a>我来至此为怖何事？<a id="a-Pv"></a>畏谁故来？<a id="a-Pw"></a>畏众闹故，<a id="a-Px"></a>畏亲近故，<a id="a-Py"></a>畏贪瞋痴故，<a id="a-Pz"></a>畏狂慢故，<a id="a-Q0"></a>畏恼热故，<a id="a-Q1"></a>畏悭贪故，<a id="a-Q2"></a>畏于色声香味触故，<a id="a-Q3"></a>畏于阴魔、<a id="a-Q4"></a>烦恼魔、<a id="a-Q5"></a>死魔、<a id="a-Q6"></a>天魔故。<a id="a-Q7"></a>无常常畏、<a id="a-Q8"></a>无我我畏、<a id="a-Q9"></a>苦中乐畏、<a id="a-QA"></a>不净净畏、<a id="a-QB"></a>心意识畏、<a id="a-QC"></a>现在捶打畏、<a id="a-QD"></a>我见畏、<a id="a-QE"></a>我我所畏、<a id="a-QF"></a>恶知识畏、<a id="a-QG"></a>利养畏、<a id="a-QH"></a>非时语畏、<a id="a-QI"></a>不见言见畏、<a id="a-QJ"></a>不闻言闻畏、<a id="a-QK"></a>一念言念畏、<a id="a-QL"></a>不识言识畏、<a id="a-QM"></a>沙门垢畏、<a id="a-QN"></a>欲界色界无色界畏、<a id="a-QO"></a>一切诸道生死处畏、<a id="a-QP"></a>地狱畏、<a id="a-QQ"></a>畜生畏、<a id="a-QR"></a>饿鬼畏，<a id="a-QS"></a>我今怖惧如是等畏，<a id="a-QT"></a>来至于此阿练儿处，<a id="a-QU"></a>不住在家愦闹众中。<a id="a-QV"></a>若不修行、<a id="a-QW"></a>不修念处则不相应，<a id="a-QX"></a>脱是畏故来至此处。<a id="a-QY"></a>过去无量菩萨摩诃萨，<a id="a-QZ"></a>一切皆住阿练儿处，<a id="a-Qa"></a>解脱诸畏，<a id="a-Qb"></a>得于无畏，<a id="a-Qc"></a>得无畏阿耨多罗三藐三菩提；<a id="a-Qd"></a>未来菩萨亦复如是，<a id="a-Qe"></a>住阿练儿处脱一切畏，<a id="a-Qf"></a>得于无畏无上正道；<a id="a-Qg"></a>现在菩萨摩诃萨亦复如是，<a id="a-Qh"></a>住阿练儿处修行无畏，<a id="a-Qi"></a>得于无畏阿耨多罗三藐三菩提，<a id="a-Qj"></a>脱一切畏。<a id="a-Qk"></a>是故我今欲得无畏脱一切畏，<a id="a-Ql"></a>住阿练儿处。<a id="a-Qm"></a>’</p>
  <p id="aQn">“复次，<a id="a-Qo"></a>长者，<a id="a-Qp"></a>出家菩萨住阿练儿处，<a id="a-Qq"></a>无怖无畏应如是学：<a id="a-Qr"></a>‘若有畏者皆由著我，<a id="a-Qs"></a>皆由执我我为初首，<a id="a-Qt"></a>皆由爱我起我见、<a id="a-Qu"></a>我想、<a id="a-Qv"></a>我持、<a id="a-Qw"></a>我妄想，<a id="a-Qx"></a>于我守护于我。<a id="a-Qy"></a>若住阿练儿处不舍执我，<a id="a-Qz"></a>是为失利。<a id="a-R0"></a>’长者，<a id="a-R1"></a>若住阿练儿处，<a id="a-R2"></a>无有我想，<a id="a-R3"></a>是住阿练儿处；<a id="a-R4"></a>无有见著，<a id="a-R5"></a>是住阿练儿处；<a id="a-R6"></a>不住我我所，<a id="a-R7"></a>是住阿练儿处。<a id="a-R8"></a>长者当知，<a id="a-R9"></a>无涅槃想，<a id="a-RA"></a>是住阿练儿处，<a id="a-RB"></a>况烦恼想？<a id="a-RC"></a>长者，<a id="a-RD"></a>谓阿练儿处者，<a id="a-RE"></a>不依著于一切诸法，<a id="a-RF"></a>不住诸法，<a id="a-RG"></a>于诸法无碍，<a id="a-RH"></a>不依色声香味触住，<a id="a-RI"></a>住一切法平等无垢，<a id="a-RJ"></a>住善调心，<a id="a-RK"></a>弃一切畏住于无畏，<a id="a-RL"></a>住脱一切结流大河，<a id="a-RM"></a>住于圣种，<a id="a-RN"></a>住于少欲，<a id="a-RO"></a>住于知足易满易养，<a id="a-RP"></a>住充满智，<a id="a-RQ"></a>住如闻修行；<a id="a-RR"></a>住于解脱，<a id="a-RS"></a>观空无相无作门故；<a id="a-RT"></a>住解脱知见，<a id="a-RU"></a>断系缚故；<a id="a-RV"></a>住于边际，<a id="a-RW"></a>顺因缘故；<a id="a-RX"></a>住所住已办，<a id="a-RY"></a>究竟净故。<a id="a-RZ"></a>长者，<a id="a-Ra"></a>犹如空处药木丛林不怖不畏；<a id="a-Rb"></a>如是，<a id="a-Rc"></a>长者，<a id="a-Rd"></a>出家菩萨住阿练儿处，<a id="a-Re"></a>应自生心犹如草木墙壁等想，<a id="a-Rf"></a>犹如幻想，<a id="a-Rg"></a>是中谁畏谁怖？<a id="a-Rh"></a>是以应以无畏观身：<a id="a-Ri"></a>‘此身非我、<a id="a-Rj"></a>非我所，<a id="a-Rk"></a>无众生，<a id="a-Rl"></a>无寿命，<a id="a-Rm"></a>无人，<a id="a-Rn"></a>无丈夫，<a id="a-Ro"></a>无少年。<a id="a-Rp"></a>所言畏者，<a id="a-Rq"></a>空名无实。<a id="a-Rr"></a>我今不应以无实生畏。<a id="a-Rs"></a>’如彼空处药木丛林无主无护，<a id="a-Rt"></a>应如是知一切法已，<a id="a-Ru"></a>如是善住阿练儿处。<a id="a-Rv"></a>何以故？<a id="a-Rw"></a>断忧诤故名阿练儿，<a id="a-Rx"></a>无生无护名阿练儿。</p>
  <p id="aRy">“复次，<a id="a-Rz"></a>长者，<a id="a-S0"></a>出家菩萨住阿练儿处，<a id="a-S1"></a>应如是学：<a id="a-S2"></a>渐顺戒聚，<a id="a-S3"></a>次修定聚；<a id="a-S4"></a>住阿练儿处，<a id="a-S5"></a>集于慧聚；<a id="a-S6"></a>住阿练儿处，<a id="a-S7"></a>习解脱聚；<a id="a-S8"></a>住阿练儿处，<a id="a-S9"></a>生解脱知见聚；<a id="a-SA"></a>住阿练儿处，<a id="a-SB"></a>敷助菩提法；<a id="a-SC"></a>住阿练儿处，<a id="a-SD"></a>集于十二头陀功德；<a id="a-SE"></a>住阿练儿处，<a id="a-SF"></a>谛方便故；<a id="a-SG"></a>住阿练儿处，<a id="a-SH"></a>善知阴故；<a id="a-SI"></a>住阿练儿处，<a id="a-SJ"></a>等法界故；<a id="a-SK"></a>住阿练儿处，<a id="a-SL"></a>削除诸入故；<a id="a-SM"></a>住阿练儿处，<a id="a-SN"></a>不忘菩提心故；<a id="a-SO"></a>住阿练儿处，<a id="a-SP"></a>观空无畏故；<a id="a-SQ"></a>住阿练儿处，<a id="a-SR"></a>不失一切诸善根故；<a id="a-SS"></a>住阿练儿处，<a id="a-ST"></a>佛所赞叹；<a id="a-SU"></a>住阿练儿处，<a id="a-SV"></a>菩萨所赞；<a id="a-SW"></a>住阿练儿处，<a id="a-SX"></a>诸圣所誉；<a id="a-SY"></a>住阿练儿处，<a id="a-SZ"></a>欲解脱者之所依故；<a id="a-Sa"></a>住阿练儿处，<a id="a-Sb"></a>欲一切智者应住是处。</p>
  <p id="aSc">“复次，<a id="a-Sd"></a>长者，<a id="a-Se"></a>出家菩萨住阿练儿处，<a id="a-Sf"></a>以少许事满六波罗蜜。<a id="a-Sg"></a>何以故？<a id="a-Sh"></a>住阿练儿处，<a id="a-Si"></a>不惜身命，<a id="a-Sj"></a>是名出家菩萨住阿练儿处，<a id="a-Sk"></a>修习满于檀波罗蜜。<a id="a-Sl"></a>长者，<a id="a-Sm"></a>出家菩萨住头陀戒、<a id="a-Sn"></a>身口意戒，<a id="a-So"></a>是名出家菩萨住阿练儿处，<a id="a-Sp"></a>修习满于尸波罗蜜。<a id="a-Sq"></a>长者，<a id="a-Sr"></a>云何出家菩萨住阿练儿处，<a id="a-Ss"></a>修习满于忍波罗蜜？<a id="a-St"></a>于诸众生无瞋恚心忍一切智。<a id="a-Su"></a>长者，<a id="a-Sv"></a>是名出家菩萨住阿练儿处，<a id="a-Sw"></a>修习满于忍波罗蜜。<a id="a-Sx"></a>长者，<a id="a-Sy"></a>云何出家菩萨住阿练儿处，<a id="a-Sz"></a>修习满于进波罗蜜？<a id="a-T0"></a>而是菩萨应如是学：<a id="a-T1"></a>‘我不离是处，<a id="a-T2"></a>要当得于无生法忍。<a id="a-T3"></a>’长者，<a id="a-T4"></a>是名出家菩萨住阿练儿处，<a id="a-T5"></a>修习满于进波罗蜜。<a id="a-T6"></a>长者，<a id="a-T7"></a>云何出家菩萨住阿练儿处，<a id="a-T8"></a>修习满于禅波罗蜜？<a id="a-T9"></a>长者，<a id="a-TA"></a>出家菩萨住阿练儿处，<a id="a-TB"></a>舍于禅定，<a id="a-TC"></a>教化众生修诸善根。<a id="a-TD"></a>长者，<a id="a-TE"></a>是名出家菩萨住阿练儿处，<a id="a-TF"></a>修习满于禅波罗蜜。<a id="a-TG"></a>长者，<a id="a-TH"></a>云何出家菩萨住阿练儿处，<a id="a-TI"></a>修习满于般若波罗蜜？<a id="a-TJ"></a>长者，<a id="a-TK"></a>是出家菩萨住阿练儿处，<a id="a-TL"></a>应如是学：<a id="a-TM"></a>‘如我此身，<a id="a-TN"></a>空处亦尔。<a id="a-TO"></a>如我此身，<a id="a-TP"></a>菩提亦尔。<a id="a-TQ"></a>如如无妄想，<a id="a-TR"></a>如空无妄想。<a id="a-TS"></a>’长者，<a id="a-TT"></a>是名出家菩萨住阿练儿处，<a id="a-TU"></a>修满般若波罗蜜。<a id="a-TV"></a>长者，<a id="a-TW"></a>出家菩萨住阿练儿处，<a id="a-TX"></a>如是修满六波罗蜜。</p>
  <p id="aTY">“长者，<a id="a-TZ"></a>出家菩萨成就四法，<a id="a-Ta"></a>知阿练儿处。<a id="a-Tb"></a>何等四？<a id="a-Tc"></a>净戒、<a id="a-Td"></a>多闻、<a id="a-Te"></a>思惟相应、<a id="a-Tf"></a>如法修行。<a id="a-Tg"></a>是名出家菩萨知住阿练儿处。<a id="a-Th"></a>复次，<a id="a-Ti"></a>长者，<a id="a-Tj"></a>出家菩萨若结增上，<a id="a-Tk"></a>不应亲彼；<a id="a-Tl"></a>住阿练儿处，<a id="a-Tm"></a>应摧伏结。<a id="a-Tn"></a>复次，<a id="a-To"></a>长者，<a id="a-Tp"></a>出家菩萨住阿练儿处，<a id="a-Tq"></a>应修五通，<a id="a-Tr"></a>为化天、<a id="a-Ts"></a>龙、<a id="a-Tt"></a>夜叉、<a id="a-Tu"></a>乾闼婆故。<a id="a-Tv"></a>复次，<a id="a-Tw"></a>长者，<a id="a-Tx"></a>出家菩萨应如佛教住阿练儿处，<a id="a-Ty"></a>是中我应满于一切清净之善；<a id="a-Tz"></a>善法所勋，<a id="a-U0"></a>后至城邑聚落说法。<a id="a-U1"></a>长者，<a id="a-U2"></a>是名出家菩萨如是四法住阿练儿处。</p>
  <p id="aU3">“复次，<a id="a-U4"></a>长者，<a id="a-U5"></a>出家菩萨从阿练儿处起，<a id="a-U6"></a>受法读诵，<a id="a-U7"></a>诣于和尚阿阇黎所，<a id="a-U8"></a>上中下坐是我福田，<a id="a-U9"></a>不应懈怠是我自业，<a id="a-UA"></a>不嫉于彼应为彼使。<a id="a-UB"></a>应如是观：<a id="a-UC"></a>‘如来应供正遍觉，<a id="a-UD"></a>一切天世魔梵、<a id="a-UE"></a>沙门、<a id="a-UF"></a>婆罗门供养福田。<a id="a-UG"></a>佛是一切众生之父，<a id="a-UH"></a>佛不生心求于给使。<a id="a-UI"></a>我今欲学，<a id="a-UJ"></a>我亦当为一切众生作于给使，<a id="a-UK"></a>我不求他为我给使。<a id="a-UL"></a>’何以故？<a id="a-UM"></a>长者，<a id="a-UN"></a>若有比丘重于给使，<a id="a-UO"></a>失法功德。<a id="a-UP"></a>若以财摄彼当云何？<a id="a-UQ"></a>欲使我作故以财摄我，<a id="a-UR"></a>非为法故。<a id="a-US"></a>自失己信，<a id="a-UT"></a>若财摄给使无大报利。<a id="a-UU"></a>若向和尚阿阇黎所，<a id="a-UV"></a>知其心意应如所作，<a id="a-UW"></a>莫令和尚阿阇黎不信于我，<a id="a-UX"></a>不敬爱我。<a id="a-UY"></a>彼舍身命为赞诵法故，<a id="a-UZ"></a>称满其意为功德利，<a id="a-Ua"></a>舍于利养赞叹于法。<a id="a-Ub"></a>长者，<a id="a-Uc"></a>若是菩萨，<a id="a-Ud"></a>于他人所受持读诵一四句偈，<a id="a-Ue"></a>施、<a id="a-Uf"></a>戒、<a id="a-Ug"></a>忍、<a id="a-Uh"></a>进、<a id="a-Ui"></a>定、<a id="a-Uj"></a>慧相应集菩提道，<a id="a-Uk"></a>于是师所为法恭敬，<a id="a-Ul"></a>如上诸师受持文字章句偈颂，<a id="a-Um"></a>于无量劫应为彼使，<a id="a-Un"></a>不生谄伪一切供养。<a id="a-Uo"></a>长者当知，<a id="a-Up"></a>不报其恩，<a id="a-Uq"></a>况不敬法？<a id="a-Ur"></a>长者，<a id="a-Us"></a>若信起善念，<a id="a-Ut"></a>念佛、<a id="a-Uu"></a>法、<a id="a-Uv"></a>僧，<a id="a-Uw"></a>念于无漏，<a id="a-Ux"></a>念寂调伏，<a id="a-Uy"></a>于无量劫给侍，<a id="a-Uz"></a>使令供养和尚，<a id="a-V0"></a>犹不报满和尚之恩！<a id="a-V1"></a>长者应如是知。<a id="a-V2"></a>长者当知，<a id="a-V3"></a>若闻法已，<a id="a-V4"></a>有无量报，<a id="a-V5"></a>得无量智，<a id="a-V6"></a>我应无量供养和尚。</p>
  <p id="aV7">“复次，<a id="a-V8"></a>长者，<a id="a-V9"></a>出家菩萨如出家法住。<a id="a-VA"></a>长者，<a id="a-VB"></a>云何名为如出家法住？<a id="a-VC"></a>是出家菩萨闻净戒已，<a id="a-VD"></a>应如是学修四净戒。<a id="a-VE"></a>何等为四？<a id="a-VF"></a>谓住圣种乐于头陀，<a id="a-VG"></a>不亲近于在家、<a id="a-VH"></a>出家，<a id="a-VI"></a>不谄曲住阿练儿处。</p>
  <p id="aVJ">“复次，<a id="a-VK"></a>长者，<a id="a-VL"></a>出家菩萨闻净戒已，<a id="a-VM"></a>复应如是学四净戒。<a id="a-VN"></a>何等四？<a id="a-VO"></a>谓身净戒亦不得身，<a id="a-VP"></a>谓口净戒亦不得口，<a id="a-VQ"></a>离于诸见，<a id="a-VR"></a>发一切智心。<a id="a-VS"></a>长者，<a id="a-VT"></a>是名四净戒。</p>
  <p id="aVU">“复次，<a id="a-VV"></a>长者，<a id="a-VW"></a>出家菩萨闻净戒已，<a id="a-VX"></a>应如是学于四净戒。<a id="a-VY"></a>何等四？<a id="a-VZ"></a>离于我想，<a id="a-Va"></a>弃于我所，<a id="a-Vb"></a>远断常见，<a id="a-Vc"></a>解因缘法。<a id="a-Vd"></a>长者，<a id="a-Ve"></a>是名四净戒。</p>
  <p id="aVf">“复次，<a id="a-Vg"></a>长者，<a id="a-Vh"></a>出家菩萨闻净戒已，<a id="a-Vi"></a>应如是学于四净戒。<a id="a-Vj"></a>何等四？<a id="a-Vk"></a>谓阴无所有，<a id="a-Vl"></a>界如法界，<a id="a-Vm"></a>入如空聚，<a id="a-Vn"></a>不住假名。<a id="a-Vo"></a>长者，<a id="a-Vp"></a>是名四净戒。</p>
  <p id="aVq">“复次，<a id="a-Vr"></a>长者，<a id="a-Vs"></a>出家菩萨闻净戒已，<a id="a-Vt"></a>应如是学于四净戒。<a id="a-Vu"></a>何等四？<a id="a-Vv"></a>知我不得我，<a id="a-Vw"></a>闻觉于他令心清净，<a id="a-Vx"></a>心不乐住一切法等，<a id="a-Vy"></a>无有动摇。<a id="a-Vz"></a>长者，<a id="a-W0"></a>是名四净戒。</p>
  <p id="aW1">“复次，<a id="a-W2"></a>长者，<a id="a-W3"></a>出家菩萨闻净戒已，<a id="a-W4"></a>应如是学于四净戒。<a id="a-W5"></a>何等四？<a id="a-W6"></a>所谓解空，<a id="a-W7"></a>不畏无相，<a id="a-W8"></a>一切众生起于大悲，<a id="a-W9"></a>入于无我。<a id="a-WA"></a>长者，<a id="a-WB"></a>是名出家菩萨四种净戒。</p>
  <p id="aWC">“复次，<a id="a-WD"></a>长者，<a id="a-WE"></a>出家菩萨闻净三昧已，<a id="a-WF"></a>应如是学。<a id="a-WG"></a>何等净三昧？<a id="a-WH"></a>谓一切法无所有，<a id="a-WI"></a>无有二心、<a id="a-WJ"></a>正业心、<a id="a-WK"></a>一处心、<a id="a-WL"></a>无动摇心、<a id="a-WM"></a>无戏论心、<a id="a-WN"></a>无乱闹心、<a id="a-WO"></a>无依止心，<a id="a-WP"></a>于心自在无有驰散，<a id="a-WQ"></a>不住心界见心如幻，<a id="a-WR"></a>观一切法等如法界，<a id="a-WS"></a>无行无住。<a id="a-WT"></a>又亦无起，<a id="a-WU"></a>不得内外，<a id="a-WV"></a>三昧同等住，<a id="a-WW"></a>如是法说名三昧。<a id="a-WX"></a>如是，<a id="a-WY"></a>长者，<a id="a-WZ"></a>是名出家菩萨观净定聚。</p>
  <p id="aWa">“复次，<a id="a-Wb"></a>长者，<a id="a-Wc"></a>出家菩萨闻净慧聚，<a id="a-Wd"></a>闻已应观。<a id="a-We"></a>何等名为清净慧聚？<a id="a-Wf"></a>是菩萨应如是修学，<a id="a-Wg"></a>知于缘法分别智、<a id="a-Wh"></a>辩智、<a id="a-Wi"></a>疾智、<a id="a-Wj"></a>众生智、<a id="a-Wk"></a>摄外众生智。<a id="a-Wl"></a>如是，<a id="a-Wm"></a>长者，<a id="a-Wn"></a>出家菩萨观净慧聚。</p>
  <p id="aWo">“复次，<a id="a-Wp"></a>长者，<a id="a-Wq"></a>出家菩萨应如是学，<a id="a-Wr"></a>所谓慧者名无系缚，<a id="a-Ws"></a>以无身故无所执持，<a id="a-Wt"></a>无动无住，<a id="a-Wu"></a>无形无相，<a id="a-Wv"></a>无生无行，<a id="a-Ww"></a>如虚空故。<a id="a-Wx"></a>长者，<a id="a-Wy"></a>若如是观，<a id="a-Wz"></a>名为菩萨住于出家。<a id="a-X0"></a>”</p>
  <p id="aX1">说是法时，<a id="a-X2"></a>八千众生发阿耨多罗三藐三菩提心，<a id="a-X3"></a>是诸长者得无生法忍，<a id="a-X4"></a>三万二千众生远尘离垢，<a id="a-X5"></a>得法眼净。<a id="a-X6"></a>尔时，<a id="a-X7"></a>郁伽长者欢喜踊跃，<a id="a-X8"></a>以价值百千衣奉上供佛，<a id="a-X9"></a>白言：<a id="a-XA"></a>“世尊，<a id="a-XB"></a>以此善根普施一切诸众生等，<a id="a-XC"></a>令诸在家菩萨摩诃萨，<a id="a-XD"></a>成就如佛所教戒法；<a id="a-XE"></a>诸出家菩萨愿令满足，<a id="a-XF"></a>一切诸法亦令满足如佛所教。<a id="a-XG"></a>世尊，<a id="a-XH"></a>云何在家菩萨，<a id="a-XI"></a>住在家地学出家戒？<a id="a-XJ"></a>”</p>
  <p id="aXK">如是问已，<a id="a-XL"></a>佛告长者：<a id="a-XM"></a>“在家菩萨具足五法，<a id="a-XN"></a>住在家地，<a id="a-XO"></a>学出家戒。<a id="a-XP"></a>何等为五？<a id="a-XQ"></a>长者，<a id="a-XR"></a>菩萨住在家地中，<a id="a-XS"></a>不吝一切所有财物，<a id="a-XT"></a>与于一切智心相应，<a id="a-XU"></a>不望果报。<a id="a-XV"></a>复次，<a id="a-XW"></a>长者，<a id="a-XX"></a>在家菩萨住在家地，<a id="a-XY"></a>具净梵行，<a id="a-XZ"></a>不习欲想，<a id="a-Xa"></a>况二和合？<a id="a-Xb"></a>复次，<a id="a-Xc"></a>长者，<a id="a-Xd"></a>在家菩萨至于空处，<a id="a-Xe"></a>修习四禅，<a id="a-Xf"></a>以方便力不入正位。<a id="a-Xg"></a>复次，<a id="a-Xh"></a>长者，<a id="a-Xi"></a>在家菩萨住在家地，<a id="a-Xj"></a>应极精进学于智慧，<a id="a-Xk"></a>一切众生以慈相应。<a id="a-Xl"></a>复次，<a id="a-Xm"></a>长者，<a id="a-Xn"></a>在家菩萨住在家地，<a id="a-Xo"></a>守护于法，<a id="a-Xp"></a>亦劝他人。<a id="a-Xq"></a>长者，<a id="a-Xr"></a>是名在家菩萨住在家地，<a id="a-Xs"></a>具足五法，<a id="a-Xt"></a>学出家戒。<a id="a-Xu"></a>”</p>
  <p id="aXv">尔时，<a id="a-Xw"></a>郁伽长者白言：<a id="a-Xx"></a>“世尊，<a id="a-Xy"></a>我在家中如世尊教，<a id="a-Xz"></a>当如是住增广佛道，<a id="a-Y0"></a>诸出家戒我亦当学。<a id="a-Y1"></a>”</p>
  <p id="aY2">尔时，<a id="a-Y3"></a>世尊即便微笑。<a id="a-Y4"></a>诸佛常法，<a id="a-Y5"></a>若微笑时，<a id="a-Y6"></a>种种色光，<a id="a-Y7"></a>青黄赤白，<a id="a-Y8"></a>从面门出，<a id="a-Y9"></a>遍照无量无边世界，<a id="a-YA"></a>上过梵世，<a id="a-YB"></a>蔽日月光，<a id="a-YC"></a>还绕身三匝入如来顶。</p>
  <p id="aYD">尔时，<a id="a-YE"></a>阿难见佛微笑，<a id="a-YF"></a>从座而起，<a id="a-YG"></a>整于衣服，<a id="a-YH"></a>偏袒右肩，<a id="a-YI"></a>右膝著地，<a id="a-YJ"></a>而白佛言：<a id="a-YK"></a>“大德世尊，<a id="a-YL"></a>以何缘笑？<a id="a-YM"></a>诸佛世尊非无缘笑。<a id="a-YN"></a>”</p>
  <p id="aYO">佛告阿难：<a id="a-YP"></a>“汝今见是郁伽长者供如来不？<a id="a-YQ"></a>欲修行法作师子吼。<a id="a-YR"></a>”</p>
  <p id="aYS">阿难白言：<a id="a-YT"></a>“已见，<a id="a-YU"></a>世尊。<a id="a-YV"></a>已见，<a id="a-YW"></a>善逝。<a id="a-YX"></a>”</p>
  <p id="aYY">“阿难，<a id="a-YZ"></a>是郁伽长者，<a id="a-Ya"></a>住在家地。<a id="a-Yb"></a>是贤劫中，<a id="a-Yc"></a>如来应供正遍觉出现于世，<a id="a-Yd"></a>常在家供养恭敬是诸如来，<a id="a-Ye"></a>护持正法；<a id="a-Yf"></a>常在家中住出家戒，<a id="a-Yg"></a>广闻如来无上菩提。<a id="a-Yh"></a>”</p>
  <p id="aYi">尔时，<a id="a-Yj"></a>大德阿难语郁伽长者：<a id="a-Yk"></a>“汝见何利，<a id="a-Yl"></a>乐在家中，<a id="a-Ym"></a>有圣智不？<a id="a-Yn"></a>”</p>
  <p id="aYo">答言：<a id="a-Yp"></a>“大德，<a id="a-Yq"></a>不成大悲，<a id="a-Yr"></a>不应自谓我是安乐。<a id="a-Ys"></a>大德阿难，<a id="a-Yt"></a>菩萨摩诃萨，<a id="a-Yu"></a>忍一切苦不舍众生。<a id="a-Yv"></a>”</p>
  <p id="aYw">说是语已，<a id="a-Yx"></a>佛告阿难：<a id="a-Yy"></a>“是郁伽长者，<a id="a-Yz"></a>住在家地，<a id="a-Z0"></a>是贤劫中多化众生，<a id="a-Z1"></a>非出家菩萨百劫、<a id="a-Z2"></a>百千劫。<a id="a-Z3"></a>何以故？<a id="a-Z4"></a>阿难，<a id="a-Z5"></a>百千出家菩萨所有功德，<a id="a-Z6"></a>不如是郁伽长者所有功德。<a id="a-Z7"></a>”</p>
  <p id="aZ8">大德阿难白佛言：<a id="a-Z9"></a>“世尊，<a id="a-ZA"></a>此经何名？<a id="a-ZB"></a>云何受持？<a id="a-ZC"></a>”</p>
  <p id="aZD">佛告阿难：<a id="a-ZE"></a>“是经名《郁伽长者所问》，<a id="a-ZF"></a>亦名《在家出家菩萨戒》，<a id="a-ZG"></a>亦名《殷重给事师长品》。<a id="a-ZH"></a>阿难，<a id="a-ZI"></a>若有菩萨得闻是经，<a id="a-ZJ"></a>是大精进，<a id="a-ZK"></a>非下精进，<a id="a-ZL"></a>住于梵行，<a id="a-ZM"></a>百千万倍所不能及也。<a id="a-ZN"></a>是故，<a id="a-ZO"></a>阿难，<a id="a-ZP"></a>欲自住进，<a id="a-ZQ"></a>欲劝他进，<a id="a-ZR"></a>欲自住于一切功德，<a id="a-ZS"></a>欲劝他住，<a id="a-ZT"></a>应听此经受持读诵，<a id="a-ZU"></a>广为人说，<a id="a-ZV"></a>如说修行。<a id="a-ZW"></a>阿难，<a id="a-ZX"></a>我以是法付嘱于汝，<a id="a-ZY"></a>受持读诵。<a id="a-ZZ"></a>何以故？<a id="a-Za"></a>阿难，<a id="a-Zb"></a>此法具足一切功德。<a id="a-Zc"></a>阿难，<a id="a-Zd"></a>若有菩萨与是法相应，<a id="a-Ze"></a>则不离与如来相应。<a id="a-Zf"></a>阿难，<a id="a-Zg"></a>若有菩萨离于是法，<a id="a-Zh"></a>则为离佛；<a id="a-Zi"></a>若有菩萨离于是法，<a id="a-Zj"></a>离受持读诵、<a id="a-Zk"></a>如说修行，<a id="a-Zl"></a>是离见于一切诸佛。<a id="a-Zm"></a>何以故？<a id="a-Zn"></a>阿难，<a id="a-Zo"></a>佛出世事皆于此经而显示之。</p>
  <p id="aZp">“阿难，<a id="a-Zq"></a>假令三千大千世界满中大火，<a id="a-Zr"></a>应从中过为正觉故，<a id="a-Zs"></a>往听此经，<a id="a-Zt"></a>受持读诵，<a id="a-Zu"></a>如说修行。<a id="a-Zv"></a>阿难，<a id="a-Zw"></a>若令三千大千世界，<a id="a-Zx"></a>满中七宝恭敬奉施，<a id="a-Zy"></a>为闻此法，<a id="a-Zz"></a>受持读诵，<a id="a-a0"></a>如说修行。<a id="a-a1"></a>阿难，<a id="a-a2"></a>若为过去一切诸佛起七宝塔，<a id="a-a3"></a>以一切供而供养之。<a id="a-a4"></a>阿难，<a id="a-a5"></a>若现在佛及声闻僧，<a id="a-a6"></a>以诸乐具尽寿供养。<a id="a-a7"></a>阿难，<a id="a-a8"></a>未来诸佛及诸菩萨，<a id="a-a9"></a>悉为奴仆及为弟子而供养之。<a id="a-aA"></a>不闻是经，<a id="a-aB"></a>不受不持，<a id="a-aC"></a>不读不诵，<a id="a-aD"></a>不转不住，<a id="a-aE"></a>离是等法，<a id="a-aF"></a>不名供养诸佛如来。<a id="a-aG"></a>阿难，<a id="a-aH"></a>若有菩萨闻于是经，<a id="a-aI"></a>受持读诵，<a id="a-aJ"></a>为他广说，<a id="a-aK"></a>如说修行，<a id="a-aL"></a>而是菩萨已为供养三世佛已。<a id="a-aM"></a>何以故？<a id="a-aN"></a>阿难，<a id="a-aO"></a>如说修行，<a id="a-aP"></a>则是如来调伏之法。<a id="a-aQ"></a>”</p>
  <p id="aaR">说是语已，<a id="a-aS"></a>大德阿难、<a id="a-aT"></a>郁伽长者、<a id="a-aU"></a>乾闼婆、<a id="a-aV"></a>世间天人、<a id="a-aW"></a>阿修罗等，<a id="a-aX"></a>闻佛所说，<a id="a-aY"></a>皆大欢喜。</p>
 </body>
</html>