<!doctype html>
<html id="z3IBUNEab" data-ver="2216">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">过去现在因果经卷第四</h1>
  <p id="a2">尔时有长者子。<a id="a-3"></a>名曰耶舍。<a id="a-4"></a>聪明利根。<a id="a-5"></a>极大巨富。<a id="a-6"></a>阎浮提中。<a id="a-7"></a>最为第一。<a id="a-8"></a>服天冠璎珞。<a id="a-9"></a>着无价宝屐。<a id="a-A"></a>其于中夜。<a id="a-B"></a>与诸妓女。<a id="a-C"></a>相娱乐已。<a id="a-D"></a>各还寝息。<a id="a-E"></a>忽从眠觉。<a id="a-F"></a>见诸妓女。<a id="a-G"></a>或有伏卧。<a id="a-H"></a>或有仰眠。<a id="a-I"></a>头发蓬乱。<a id="a-J"></a>涎唾流出。<a id="a-K"></a>乐器服玩。<a id="a-L"></a>颠倒纵横。<a id="a-M"></a>既见是已。<a id="a-N"></a>生厌离心。<a id="a-O"></a>而自念言。<a id="a-P"></a>我今在此灾怪之内。<a id="a-Q"></a>于不净中。<a id="a-R"></a>妄生净想。<a id="a-S"></a>作是念时。<a id="a-T"></a>以天力故。<a id="a-U"></a>空中光明。<a id="a-V"></a>门自然开。<a id="a-W"></a>寻光而去。<a id="a-X"></a>趣鹿野苑。<a id="a-Y"></a>路由恒河。<a id="a-Z"></a>高声唱言。<a id="a-a"></a>苦哉怪哉。<a id="a-b"></a>佛言耶舍。<a id="a-c"></a>汝便可来。<a id="a-d"></a>我此今有离苦之法。<a id="a-e"></a>耶舍闻已。<a id="a-f"></a>所著宝屐。<a id="a-g"></a>价直阎浮提。<a id="a-h"></a>即便脱之。<a id="a-i"></a>渡于恒河。<a id="a-j"></a>往诣佛所。<a id="a-k"></a>见三十二相。<a id="a-l"></a>八十种好。<a id="a-m"></a>颜容挺特。<a id="a-n"></a>威德具足。<a id="a-o"></a>心大欢喜。<a id="a-p"></a>踊跃无量。<a id="a-q"></a>五体投地。<a id="a-r"></a>顶礼佛足。<a id="a-s"></a>唯愿世尊。<a id="a-t"></a>救济于我。<a id="a-u"></a>佛言。<a id="a-v"></a>善哉善男子。<a id="a-w"></a>谛听善思念之。<a id="a-x"></a>如来即便随顺其根。<a id="a-y"></a>而为说法。<a id="a-z"></a>耶舍。<a id="a-10"></a>色受想行识。<a id="a-11"></a>无常苦空无我。<a id="a-12"></a>汝知之不。<a id="a-13"></a>是时耶舍。<a id="a-14"></a>闻说此语。<a id="a-15"></a>即于诸法。<a id="a-16"></a>远尘离垢。<a id="a-17"></a>得法眼净。<a id="a-18"></a>于是如来。<a id="a-19"></a>重说四谛。<a id="a-1A"></a>漏尽意解。<a id="a-1B"></a>心得自在。<a id="a-1C"></a>成阿罗汉果。<a id="a-1D"></a>即答佛言。<a id="a-1E"></a>世尊。<a id="a-1F"></a>色受想行识。<a id="a-1G"></a>实是无常苦空无我。<a id="a-1H"></a>尔时如来。<a id="a-1I"></a>犹见耶舍。<a id="a-1J"></a>着严身具。<a id="a-1K"></a>即说偈言。</p>
  <p id="a1L">虽复处居家　　服宝严身具</p>
  <p id="a1M">善摄诸情根　　厌离于五欲</p>
  <p id="a1N">若能如此者　　是为真出家</p>
  <p id="a1O">虽身在旷野　　服食于粗涩</p>
  <p id="a1P">意犹贪五欲　　是为非出家</p>
  <p id="a1Q">一切造善恶　　皆从心想生</p>
  <p id="a1R">是故真出家　　皆以心为本</p>
  <p id="a1S">尔时耶舍。<a id="a-1T"></a>既闻如来说此偈已。<a id="a-1U"></a>心自念言。<a id="a-1V"></a>世尊所以说此偈者。<a id="a-1W"></a>正当以我犹着七宝。<a id="a-1X"></a>我今宜当脱如此服。<a id="a-1Y"></a>即便礼佛。<a id="a-1Z"></a>而白佛言。<a id="a-1a"></a>唯愿世尊。<a id="a-1b"></a>听我出家。<a id="a-1c"></a>佛言。<a id="a-1d"></a>善来比丘。<a id="a-1e"></a>须发自落。<a id="a-1f"></a>袈裟着身。<a id="a-1g"></a>即成沙门。<a id="a-1h"></a>尔时耶舍父。<a id="a-1i"></a>既至天晓。<a id="a-1j"></a>求觅耶舍。<a id="a-1k"></a>不知所在。<a id="a-1l"></a>心大懊恼。<a id="a-1m"></a>悲号涕泣。<a id="a-1n"></a>缘路推寻。<a id="a-1o"></a>到恒河侧。<a id="a-1p"></a>见其子屐。<a id="a-1q"></a>心自思惟。<a id="a-1r"></a>我子正当从此道去。<a id="a-1s"></a>即寻其迹。<a id="a-1t"></a>至于佛所。<a id="a-1u"></a>尔时世尊。<a id="a-1v"></a>知其为子故来至此。<a id="a-1w"></a>若使即得见耶舍者。<a id="a-1x"></a>必生大苦。<a id="a-1y"></a>或能命终。<a id="a-1z"></a>便以神力。<a id="a-20"></a>隐耶舍身。<a id="a-21"></a>其父即便前到佛所。<a id="a-22"></a>头面礼足。<a id="a-23"></a>退坐一面。<a id="a-24"></a>于是如来。<a id="a-25"></a>即随其根。<a id="a-26"></a>而为说法。<a id="a-27"></a>善男子。<a id="a-28"></a>色受想行识。<a id="a-29"></a>无常苦空无我。<a id="a-2A"></a>汝知之不。<a id="a-2B"></a>时耶舍父。<a id="a-2C"></a>闻说此言。<a id="a-2D"></a>即于诸法。<a id="a-2E"></a>远尘离垢。<a id="a-2F"></a>得法眼净。<a id="a-2G"></a>而答佛言。<a id="a-2H"></a>世尊。<a id="a-2I"></a>色受想行识。<a id="a-2J"></a>实是无常苦空无我。<a id="a-2K"></a>尔时如来。<a id="a-2L"></a>既已知其见于道迹。<a id="a-2M"></a>恩爱渐薄。<a id="a-2N"></a>而问之言。<a id="a-2O"></a>汝何因缘。<a id="a-2P"></a>而来至此。<a id="a-2Q"></a>其即答言。<a id="a-2R"></a>我有一子。<a id="a-2S"></a>名曰耶舍。<a id="a-2T"></a>昨夜之中。<a id="a-2U"></a>忽失所在。<a id="a-2V"></a>今旦推求。<a id="a-2W"></a>见其宝屐在恒河侧。<a id="a-2X"></a>追寻足迹。<a id="a-2Y"></a>故来至此。<a id="a-2Z"></a>尔时世尊。<a id="a-2a"></a>摄其神力。<a id="a-2b"></a>其父即便得见耶舍。<a id="a-2c"></a>心大欢喜。<a id="a-2d"></a>语耶舍言。<a id="a-2e"></a>善哉善哉。<a id="a-2f"></a>汝为此事真实快也。<a id="a-2g"></a>既能自度。<a id="a-2h"></a>又能度他。<a id="a-2i"></a>汝今在此故。<a id="a-2j"></a>令我来得见道迹。<a id="a-2k"></a>即于佛前。<a id="a-2l"></a>受三自归。<a id="a-2m"></a>于是阎浮提中。<a id="a-2n"></a>唯此长者。<a id="a-2o"></a>为优婆塞。<a id="a-2p"></a>最初获得供养三宝。</p>
  <p id="a2q">尔时又有耶舍朋类五十长者子。<a id="a-2r"></a>闻佛出世。<a id="a-2s"></a>又闻耶舍于佛法中出家修道。<a id="a-2t"></a>各自念言。<a id="a-2u"></a>世间今者有无上尊。<a id="a-2v"></a>长者子耶舍。<a id="a-2w"></a>聪慧辩了。<a id="a-2x"></a>才艺兼人。<a id="a-2y"></a>乃能舍其豪族。<a id="a-2z"></a>弃五欲乐。<a id="a-30"></a>毁形守志。<a id="a-31"></a>而为沙门。<a id="a-32"></a>我等今者复何顾恋不出家耶。<a id="a-33"></a>作是念已。<a id="a-34"></a>共诣佛所。<a id="a-35"></a>未至之间。<a id="a-36"></a>遥见如来。<a id="a-37"></a>相好殊特。<a id="a-38"></a>光明赫奕。<a id="a-39"></a>心大欢喜。<a id="a-3A"></a>举体清凉。<a id="a-3B"></a>敬情转至。<a id="a-3C"></a>即前佛所。<a id="a-3D"></a>合掌围绕。<a id="a-3E"></a>头面礼足。<a id="a-3F"></a>诸长者子。<a id="a-3G"></a>宿殖德本。<a id="a-3H"></a>聪达易悟。<a id="a-3I"></a>如来即便随其所应。<a id="a-3J"></a>而为说法。<a id="a-3K"></a>善男子。<a id="a-3L"></a>色受想行识。<a id="a-3M"></a>无常苦空无我。<a id="a-3N"></a>汝知之不。<a id="a-3O"></a>说此语已。<a id="a-3P"></a>时诸长者子。<a id="a-3Q"></a>于诸法中。<a id="a-3R"></a>远尘离垢。<a id="a-3S"></a>得法眼净。<a id="a-3T"></a>即答佛言。<a id="a-3U"></a>世尊。<a id="a-3V"></a>色受想行识。<a id="a-3W"></a>实是无常苦空无我。<a id="a-3X"></a>唯愿世尊。<a id="a-3Y"></a>听我出家。<a id="a-3Z"></a>佛言善来比丘。<a id="a-3a"></a>须发自落袈裟着身。<a id="a-3b"></a>即成沙门。<a id="a-3c"></a>尔时世尊。<a id="a-3d"></a>又为广说四谛。<a id="a-3e"></a>时五十比丘。<a id="a-3f"></a>漏尽意解。<a id="a-3g"></a>得阿罗汉果。<a id="a-3h"></a>尔时始有五十六阿罗汉。<a id="a-3i"></a>是时如来。<a id="a-3j"></a>告诸比丘。<a id="a-3k"></a>汝等所作已办堪为世间作上福田。<a id="a-3l"></a>宜各游方教化。<a id="a-3m"></a>以慈悲心。<a id="a-3n"></a>度诸众生。<a id="a-3o"></a>诸今亦当独往摩竭提国。<a id="a-3p"></a>王舍城中。<a id="a-3q"></a>度诸人民。<a id="a-3r"></a>诸比丘言。<a id="a-3s"></a>善哉世尊。<a id="a-3t"></a>尔时比丘。<a id="a-3u"></a>头面礼足各持衣钵。<a id="a-3v"></a>辞别而去。</p>
  <p id="a3w">尔时世尊。<a id="a-3x"></a>即便思惟。<a id="a-3y"></a>我今应度何等众生。<a id="a-3z"></a>而能广利一切人天。<a id="a-40"></a>唯有优楼频螺迦葉兄弟三人。<a id="a-41"></a>在摩竭提国。<a id="a-42"></a>学于仙道。<a id="a-43"></a>国王臣民。<a id="a-44"></a>皆悉归信。<a id="a-45"></a>又其聪明。<a id="a-46"></a>利根易悟。<a id="a-47"></a>然其我慢。<a id="a-48"></a>亦难摧伏。<a id="a-49"></a>我今当往而度脱之。<a id="a-4A"></a>思惟是已。<a id="a-4B"></a>即发波罗奈趣摩竭提国。<a id="a-4C"></a>日将昏暮。<a id="a-4D"></a>往优楼频螺迦葉住处。<a id="a-4E"></a>于时迦葉。<a id="a-4F"></a>忽见如来相好庄严。<a id="a-4G"></a>心大欢喜。<a id="a-4H"></a>而作是言。<a id="a-4I"></a>年少沙门。<a id="a-4J"></a>从何所来。<a id="a-4K"></a>佛即答言。<a id="a-4L"></a>我从波罗奈国。<a id="a-4M"></a>当诣摩竭提国。<a id="a-4N"></a>日既晚暮。<a id="a-4O"></a>欲寄一宿。<a id="a-4P"></a>迦葉又言。<a id="a-4Q"></a>寄宿止者。<a id="a-4R"></a>甚不相违。<a id="a-4S"></a>但诸房舍。<a id="a-4T"></a>悉弟子住。<a id="a-4U"></a>唯有石室。<a id="a-4V"></a>极为洁净。<a id="a-4W"></a>我事火具。<a id="a-4X"></a>皆在其中。<a id="a-4Y"></a>此寂静处。<a id="a-4Z"></a>可得相容。<a id="a-4a"></a>然有恶龙。<a id="a-4b"></a>居在其内。<a id="a-4c"></a>恐相害耳。<a id="a-4d"></a>佛又答言。<a id="a-4e"></a>虽有恶龙。<a id="a-4f"></a>但以见借。<a id="a-4g"></a>迦葉又言。<a id="a-4h"></a>其性凶暴。<a id="a-4i"></a>必当相害。<a id="a-4j"></a>非是有惜。<a id="a-4k"></a>佛又答言。<a id="a-4l"></a>但以见借。<a id="a-4m"></a>必无辱也。<a id="a-4n"></a>迦葉又言。<a id="a-4o"></a>若能住者。<a id="a-4p"></a>便住随意。<a id="a-4q"></a>佛言善哉。<a id="a-4r"></a>即于其夕。<a id="a-4s"></a>而入石室。<a id="a-4t"></a>结加趺坐。<a id="a-4u"></a>而入三昧。<a id="a-4v"></a>尔时恶龙。<a id="a-4w"></a>毒心转盛。<a id="a-4x"></a>举体烟出。<a id="a-4y"></a>世尊即入火光三昧。<a id="a-4z"></a>龙见是已。<a id="a-50"></a>火焰冲天。<a id="a-51"></a>焚烧石室。<a id="a-52"></a>迦葉弟子。<a id="a-53"></a>先见此火。<a id="a-54"></a>而还白师。<a id="a-55"></a>彼年少沙门。<a id="a-56"></a>聪明端严。<a id="a-57"></a>今为龙火之所烧害。<a id="a-58"></a>迦葉惊起。<a id="a-59"></a>见彼龙火。<a id="a-5A"></a>心怀悲伤。<a id="a-5B"></a>即敕弟子。<a id="a-5C"></a>以水浇之。<a id="a-5D"></a>水不能灭。<a id="a-5E"></a>火更炽盛。<a id="a-5F"></a>石室融尽。<a id="a-5G"></a>尔时世尊。<a id="a-5H"></a>身心不动。<a id="a-5I"></a>容颜怡然。<a id="a-5J"></a>降彼恶龙。<a id="a-5K"></a>使无复毒。<a id="a-5L"></a>授三归依。<a id="a-5M"></a>置于钵中。<a id="a-5N"></a>至天明已。<a id="a-5O"></a>迦葉师徒。<a id="a-5P"></a>俱往佛所。<a id="a-5Q"></a>年少沙门。<a id="a-5R"></a>龙火猛烈。<a id="a-5S"></a>将无为此之所伤耶。<a id="a-5T"></a>沙门借室。<a id="a-5U"></a>我昨所以不相与者。<a id="a-5V"></a>正为此耳。<a id="a-5W"></a>佛言。<a id="a-5X"></a>我内清净。<a id="a-5Y"></a>终不为彼外灾所害。<a id="a-5Z"></a>彼毒龙者。<a id="a-5a"></a>今在钵中。<a id="a-5b"></a>即便举钵。<a id="a-5c"></a>以示迦葉。<a id="a-5d"></a>迦葉师徒。<a id="a-5e"></a>见于沙门。<a id="a-5f"></a>处火不烧。<a id="a-5g"></a>降伏恶龙。<a id="a-5h"></a>置于钵中。<a id="a-5i"></a>叹未曾有。<a id="a-5j"></a>语弟子言。<a id="a-5k"></a>年少沙门。<a id="a-5l"></a>虽复神通。<a id="a-5m"></a>然故不如我道真也。<a id="a-5n"></a>尔时世尊。<a id="a-5o"></a>语迦葉言。<a id="a-5p"></a>我今方欲停止此处。<a id="a-5q"></a>迦葉答言。<a id="a-5r"></a>善哉随意。<a id="a-5s"></a>是时如来。<a id="a-5t"></a>于第二夜。<a id="a-5u"></a>坐一树下。<a id="a-5v"></a>时四天王。<a id="a-5w"></a>夜来佛所。<a id="a-5x"></a>而共听法。<a id="a-5y"></a>各放光明。<a id="a-5z"></a>照踰日月。<a id="a-60"></a>迦葉夜起。<a id="a-61"></a>遥见天光在如来侧。<a id="a-62"></a>语弟子言。<a id="a-63"></a>年少沙门。<a id="a-64"></a>亦事于火。<a id="a-65"></a>至明日晓。<a id="a-66"></a>往诣佛所。<a id="a-67"></a>问言沙门。<a id="a-68"></a>汝事火耶。<a id="a-69"></a>佛言不也。<a id="a-6A"></a>有四天王。<a id="a-6B"></a>夜来听法。<a id="a-6C"></a>是其光耳。<a id="a-6D"></a>于是迦葉。<a id="a-6E"></a>语弟子言。<a id="a-6F"></a>年少沙门。<a id="a-6G"></a>有大神德。<a id="a-6H"></a>然故不如我道真也。<a id="a-6I"></a>至第三夜。<a id="a-6J"></a>释提桓因。<a id="a-6K"></a>来下听法。<a id="a-6L"></a>放大光明。<a id="a-6M"></a>如日初升。<a id="a-6N"></a>迦葉弟子。<a id="a-6O"></a>遥见天光在如来侧。<a id="a-6P"></a>而白师言。<a id="a-6Q"></a>年少沙门。<a id="a-6R"></a>定事火也。<a id="a-6S"></a>至于明旦。<a id="a-6T"></a>往诣佛所。<a id="a-6U"></a>问沙门言。<a id="a-6V"></a>汝定事火。<a id="a-6W"></a>佛言不也。<a id="a-6X"></a>释提桓因。<a id="a-6Y"></a>来下听法。<a id="a-6Z"></a>是其光耳。<a id="a-6a"></a>于时迦葉。<a id="a-6b"></a>语弟子言。<a id="a-6c"></a>年少沙门。<a id="a-6d"></a>神德虽盛。<a id="a-6e"></a>然故不如我道真也。<a id="a-6f"></a>至第四夜。<a id="a-6g"></a>大梵天王。<a id="a-6h"></a>来下听法。<a id="a-6i"></a>放大光明。<a id="a-6j"></a>如日正中。<a id="a-6k"></a>迦葉夜起。<a id="a-6l"></a>见有光明在如来侧。<a id="a-6m"></a>沙门必定事于火也。<a id="a-6n"></a>明日问佛汝定事火。<a id="a-6o"></a>佛言不也。<a id="a-6p"></a>大梵天王。<a id="a-6q"></a>夜来听法。<a id="a-6r"></a>是其光耳。<a id="a-6s"></a>于是迦葉。<a id="a-6t"></a>心自念言。<a id="a-6u"></a>年少沙门。<a id="a-6v"></a>虽复神妙。<a id="a-6w"></a>然故不如我道真也。</p>
  <p id="a6x">尔时迦葉五百弟子。<a id="a-6y"></a>各事三火。<a id="a-6z"></a>于晨朝时。<a id="a-70"></a>俱欲然火。<a id="a-71"></a>火不肯燃。<a id="a-72"></a>皆向迦葉。<a id="a-73"></a>具说此事。<a id="a-74"></a>迦葉闻已。<a id="a-75"></a>心自思惟。<a id="a-76"></a>此必当是沙门所为。<a id="a-77"></a>即与弟子。<a id="a-78"></a>来诣佛所。<a id="a-79"></a>而白佛言。<a id="a-7A"></a>我诸弟子。<a id="a-7B"></a>各事三火。<a id="a-7C"></a>旦欲燃之。<a id="a-7D"></a>而火不燃。<a id="a-7E"></a>佛即答言。<a id="a-7F"></a>汝可还去。<a id="a-7G"></a>火当自然。<a id="a-7H"></a>迦葉便还。<a id="a-7I"></a>见火已燃。<a id="a-7J"></a>心自念言。<a id="a-7K"></a>年少沙门。<a id="a-7L"></a>虽复神妙。<a id="a-7M"></a>然故不如我道真也。<a id="a-7N"></a>诸弟子众。<a id="a-7O"></a>供养火毕。<a id="a-7P"></a>而欲灭之。<a id="a-7Q"></a>不能令灭。<a id="a-7R"></a>即向迦葉。<a id="a-7S"></a>具说此事。<a id="a-7T"></a>迦葉闻已。<a id="a-7U"></a>心自思惟。<a id="a-7V"></a>此亦当是沙门所为。<a id="a-7W"></a>即与弟子。<a id="a-7X"></a>来至佛所。<a id="a-7Y"></a>而白佛言。<a id="a-7Z"></a>我诸弟子。<a id="a-7a"></a>朝欲灭火。<a id="a-7b"></a>而火不灭。<a id="a-7c"></a>佛即答言。<a id="a-7d"></a>汝可还去。<a id="a-7e"></a>火自当灭。<a id="a-7f"></a>迦葉便归。<a id="a-7g"></a>见火已灭。<a id="a-7h"></a>心自念言。<a id="a-7i"></a>年少沙门。<a id="a-7j"></a>虽复神妙。<a id="a-7k"></a>然故不如我道真也。<a id="a-7l"></a>尔时迦葉。<a id="a-7m"></a>自事三火。<a id="a-7n"></a>晨朝欲燃。<a id="a-7o"></a>火不肯然。<a id="a-7p"></a>即自思惟。<a id="a-7q"></a>此必复是沙门所为。<a id="a-7r"></a>即往佛所。<a id="a-7s"></a>而白佛言。<a id="a-7t"></a>我朝燃火。<a id="a-7u"></a>而不肯燃。<a id="a-7v"></a>佛即答言。<a id="a-7w"></a>汝可还去。<a id="a-7x"></a>火自当燃。<a id="a-7y"></a>迦葉便归。<a id="a-7z"></a>见火已燃。<a id="a-80"></a>心自念言。<a id="a-81"></a>年少沙门。<a id="a-82"></a>虽复神妙。<a id="a-83"></a>然故不如我道真也。<a id="a-84"></a>于时迦葉。<a id="a-85"></a>供养火毕。<a id="a-86"></a>而欲灭之。<a id="a-87"></a>不能令灭。<a id="a-88"></a>心自思惟。<a id="a-89"></a>此必当是沙门所为。<a id="a-8A"></a>即往佛所。<a id="a-8B"></a>而白佛言。<a id="a-8C"></a>我朝燃火。<a id="a-8D"></a>今欲灭之。<a id="a-8E"></a>而不肯灭。<a id="a-8F"></a>佛即答言。<a id="a-8G"></a>汝可还去。<a id="a-8H"></a>火自当灭。<a id="a-8I"></a>迦葉便归。<a id="a-8J"></a>见火已灭。<a id="a-8K"></a>心自念言。<a id="a-8L"></a>年少沙门。<a id="a-8M"></a>虽复神妙。<a id="a-8N"></a>然故不如我道真也。</p>
  <p id="a8O">尔时迦葉诸弟子众。<a id="a-8P"></a>晨朝破薪。<a id="a-8Q"></a>斧不肯举。<a id="a-8R"></a>即向迦葉。<a id="a-8S"></a>具说此事。<a id="a-8T"></a>迦葉闻已。<a id="a-8U"></a>心自思惟。<a id="a-8V"></a>此必复是沙门所为。<a id="a-8W"></a>即与弟子。<a id="a-8X"></a>来至佛所。<a id="a-8Y"></a>而白佛言。<a id="a-8Z"></a>我诸弟子。<a id="a-8a"></a>朝欲破薪。<a id="a-8b"></a>斧不肯举。<a id="a-8c"></a>佛即答言。<a id="a-8d"></a>汝可还去。<a id="a-8e"></a>斧自当举。<a id="a-8f"></a>迦葉便归。<a id="a-8g"></a>见诸弟子。<a id="a-8h"></a>斧皆得举。<a id="a-8i"></a>而自念言。<a id="a-8j"></a>年少沙门。<a id="a-8k"></a>虽复神妙。<a id="a-8l"></a>然故不如我道真也。<a id="a-8m"></a>迦葉弟子。<a id="a-8n"></a>即得举斧。<a id="a-8o"></a>复不肯下。<a id="a-8p"></a>还向迦葉。<a id="a-8q"></a>具说此事。<a id="a-8r"></a>迦葉闻已。<a id="a-8s"></a>心自思惟。<a id="a-8t"></a>此亦当是沙门所为。<a id="a-8u"></a>即与弟子。<a id="a-8v"></a>往至佛所。<a id="a-8w"></a>而白佛言。<a id="a-8x"></a>我诸弟子。<a id="a-8y"></a>旦欲破薪。<a id="a-8z"></a>斧既得举。<a id="a-90"></a>复不肯下。<a id="a-91"></a>佛即答言。<a id="a-92"></a>汝可还去。<a id="a-93"></a>当令斧下。<a id="a-94"></a>迦葉既归。<a id="a-95"></a>见诸弟子。<a id="a-96"></a>斧皆得下。<a id="a-97"></a>心自念言。<a id="a-98"></a>年少沙门。<a id="a-99"></a>虽复神妙。<a id="a-9A"></a>然故不如我道真也。</p>
  <p id="a9B">尔时迦葉。<a id="a-9C"></a>于晨朝时。<a id="a-9D"></a>自欲破薪。<a id="a-9E"></a>斧不得举。<a id="a-9F"></a>心自思惟。<a id="a-9G"></a>此亦当是沙门所为。<a id="a-9H"></a>即诣佛所。<a id="a-9I"></a>而白佛言。<a id="a-9J"></a>我旦破薪。<a id="a-9K"></a>斧不肯举。<a id="a-9L"></a>佛即答言。<a id="a-9M"></a>汝可还去。<a id="a-9N"></a>斧自当举。<a id="a-9O"></a>迦葉既还。<a id="a-9P"></a>斧即得举。<a id="a-9Q"></a>心自念言。<a id="a-9R"></a>年少沙门。<a id="a-9S"></a>虽复神妙。<a id="a-9T"></a>然故不如我道真也。<a id="a-9U"></a>迦葉斧既举已。<a id="a-9V"></a>又不肯下。<a id="a-9W"></a>心自思惟。<a id="a-9X"></a>此亦当是沙门所为。<a id="a-9Y"></a>即诣佛所。<a id="a-9Z"></a>而白佛言。<a id="a-9a"></a>我斧已举。<a id="a-9b"></a>复不肯下。<a id="a-9c"></a>佛即答言。<a id="a-9d"></a>汝可还去。<a id="a-9e"></a>斧自当下。<a id="a-9f"></a>迦葉即归。<a id="a-9g"></a>斧即得下。<a id="a-9h"></a>心自念言。<a id="a-9i"></a>年少沙门。<a id="a-9j"></a>虽复神妙。<a id="a-9k"></a>然故不如我道真也。</p>
  <p id="a9l">尔时迦葉。<a id="a-9m"></a>即白佛言。<a id="a-9n"></a>年少沙门。<a id="a-9o"></a>可止于此共修梵行。<a id="a-9p"></a>房舍衣食。<a id="a-9q"></a>我当相给。<a id="a-9r"></a>于时世尊。<a id="a-9s"></a>默然许之。<a id="a-9t"></a>迦葉知佛许已。<a id="a-9u"></a>还其所住。<a id="a-9v"></a>即敕日日办好饮食。<a id="a-9w"></a>并施床座。<a id="a-9x"></a>至明食时。<a id="a-9y"></a>自行请佛。<a id="a-9z"></a>佛言汝去。<a id="a-A0"></a>我随后往。<a id="a-A1"></a>迦葉适去。<a id="a-A2"></a>俄尔之间。<a id="a-A3"></a>世尊即便至阎浮洲。<a id="a-A4"></a>取阎浮果。<a id="a-A5"></a>满钵持来。<a id="a-A6"></a>迦葉未至。<a id="a-A7"></a>佛已先到。<a id="a-A8"></a>迦葉后来。<a id="a-A9"></a>见佛已坐。<a id="a-AA"></a>即便问言。<a id="a-AB"></a>年少沙门。<a id="a-AC"></a>从何道来。<a id="a-AD"></a>而先至此。<a id="a-AE"></a>佛以钵中阎浮果。<a id="a-AF"></a>以示迦葉。<a id="a-AG"></a>而语之言。<a id="a-AH"></a>汝今识此钵中果不。<a id="a-AI"></a>迦葉答言。<a id="a-AJ"></a>不识此果。<a id="a-AK"></a>佛言。<a id="a-AL"></a>从此南行。<a id="a-AM"></a>数万踰阇那。<a id="a-AN"></a>彼有一洲。<a id="a-AO"></a>其上有树。<a id="a-AP"></a>名曰阎浮。<a id="a-AQ"></a>缘有此树故。<a id="a-AR"></a>言阎浮提。<a id="a-AS"></a>我此钵中。<a id="a-AT"></a>是彼果也。<a id="a-AU"></a>于一念顷。<a id="a-AV"></a>取此果来。<a id="a-AW"></a>极为香美。<a id="a-AX"></a>汝可啖之。<a id="a-AY"></a>于是迦葉。<a id="a-AZ"></a>心自思惟。<a id="a-Aa"></a>彼道去此。<a id="a-Ab"></a>极为长远。<a id="a-Ac"></a>而此沙门。<a id="a-Ad"></a>乃能俄尔。<a id="a-Ae"></a>已得往还。<a id="a-Af"></a>神通变化。<a id="a-Ag"></a>殊自迅疾。<a id="a-Ah"></a>然故不如我道真也。<a id="a-Ai"></a>迦葉即便下种种食。<a id="a-Aj"></a>佛即咒愿。</p>
  <p id="aAk">婆罗门法中　　奉事火为最</p>
  <p id="aAl">一切众流中　　大海为其最</p>
  <p id="aAm">于诸星宿中　　月光为其最</p>
  <p id="aAn">一切光明中　　日照为其最</p>
  <p id="aAo">于诸福田中　　佛福田为最</p>
  <p id="aAp">若欲求大果　　当供佛福田</p>
  <p id="aAq">佛食已毕。<a id="a-Ar"></a>还归所住。<a id="a-As"></a>洗钵漱口。<a id="a-At"></a>坐于树下。<a id="a-Au"></a>明日食时。<a id="a-Av"></a>复往请佛。<a id="a-Aw"></a>佛言汝去。<a id="a-Ax"></a>我随后往。<a id="a-Ay"></a>迦葉适去。<a id="a-Az"></a>俄尔之间。<a id="a-B0"></a>世尊即便至弗婆提。<a id="a-B1"></a>取庵摩罗果。<a id="a-B2"></a>满钵持来。<a id="a-B3"></a>迦葉未至。<a id="a-B4"></a>佛已先到。<a id="a-B5"></a>迦葉后来。<a id="a-B6"></a>见佛已坐。<a id="a-B7"></a>即便问言。<a id="a-B8"></a>年少沙门。<a id="a-B9"></a>从何道来。<a id="a-BA"></a>而先至此。<a id="a-BB"></a>佛以钵中庵摩罗果。<a id="a-BC"></a>以示迦葉。<a id="a-BD"></a>而语之言。<a id="a-BE"></a>汝今识此钵中果不。<a id="a-BF"></a>迦葉答言。<a id="a-BG"></a>不识此果。<a id="a-BH"></a>佛言。<a id="a-BI"></a>从此东行。<a id="a-BJ"></a>数万踰阇那。<a id="a-BK"></a>到弗婆提。<a id="a-BL"></a>取此果来。<a id="a-BM"></a>名庵摩罗。<a id="a-BN"></a>极为香美。<a id="a-BO"></a>汝可食之。<a id="a-BP"></a>迦葉闻已。<a id="a-BQ"></a>心自念言。<a id="a-BR"></a>彼道去此。<a id="a-BS"></a>极为长远。<a id="a-BT"></a>而此沙门。<a id="a-BU"></a>乃能俄尔。<a id="a-BV"></a>以得往还。<a id="a-BW"></a>睹其神力。<a id="a-BX"></a>所未曾有。<a id="a-BY"></a>然故不如我道真也。<a id="a-BZ"></a>迦葉即便下种种食。<a id="a-Ba"></a>佛即咒愿。</p>
  <p id="aBb">婆罗门法中　　奉事火为最</p>
  <p id="aBc">一切众流中　　大海为其最</p>
  <p id="aBd">于诸星宿中　　月光为其最</p>
  <p id="aBe">一切光明中　　日照为其最</p>
  <p id="aBf">于诸福田中　　佛福田为最</p>
  <p id="aBg">若欲求大果　　当供佛福田</p>
  <p id="aBh">佛食已毕。<a id="a-Bi"></a>还归所止。<a id="a-Bj"></a>洗钵漱口。<a id="a-Bk"></a>坐于树下。<a id="a-Bl"></a>明日食时。<a id="a-Bm"></a>复往请佛。<a id="a-Bn"></a>佛言汝去。<a id="a-Bo"></a>我随后往。<a id="a-Bp"></a>迦葉适去。<a id="a-Bq"></a>俄尔之间。<a id="a-Br"></a>世尊即便至瞿陀尼。<a id="a-Bs"></a>取呵梨勒果。<a id="a-Bt"></a>满钵持来。<a id="a-Bu"></a>迦葉未至。<a id="a-Bv"></a>佛已先到。<a id="a-Bw"></a>迦葉后来。<a id="a-Bx"></a>见佛已坐。<a id="a-By"></a>即便问言。<a id="a-Bz"></a>年少沙门。<a id="a-C0"></a>从何道来。<a id="a-C1"></a>而先至此。<a id="a-C2"></a>佛以钵中呵梨勒果。<a id="a-C3"></a>以示迦葉。<a id="a-C4"></a>而语之言。<a id="a-C5"></a>汝今识此钵中果不。<a id="a-C6"></a>迦葉答言。<a id="a-C7"></a>不识此果。<a id="a-C8"></a>佛言。<a id="a-C9"></a>从此西行。<a id="a-CA"></a>数万踰阇那。<a id="a-CB"></a>到瞿陀尼。<a id="a-CC"></a>取此果来。<a id="a-CD"></a>名呵梨勒。<a id="a-CE"></a>极为香美。<a id="a-CF"></a>汝可食之。<a id="a-CG"></a>迦葉闻已。<a id="a-CH"></a>心自念言。<a id="a-CI"></a>彼道去此。<a id="a-CJ"></a>极为长远。<a id="a-CK"></a>而此沙门。<a id="a-CL"></a>乃能俄尔。<a id="a-CM"></a>已得往还。<a id="a-CN"></a>睹其神通。<a id="a-CO"></a>所未曾有。<a id="a-CP"></a>然故不如我道真也。<a id="a-CQ"></a>迦葉即便下种种食。<a id="a-CR"></a>佛即咒愿。</p>
  <p id="aCS">婆罗门法中　　奉事火为最</p>
  <p id="aCT">一切众流中　　大海为其最</p>
  <p id="aCU">于诸星宿中　　月光为其最</p>
  <p id="aCV">一切光明中　　日照为其最</p>
  <p id="aCW">于诸福田中　　佛福田为最</p>
  <p id="aCX">若欲求大果　　当供佛福田</p>
  <p id="aCY">佛食已毕。<a id="a-CZ"></a>还归所止。<a id="a-Ca"></a>洗钵漱口。<a id="a-Cb"></a>坐于树下。<a id="a-Cc"></a>明日食时。<a id="a-Cd"></a>复往请佛。<a id="a-Ce"></a>佛言汝去。<a id="a-Cf"></a>我随后往。<a id="a-Cg"></a>迦葉适去。<a id="a-Ch"></a>俄尔之间。<a id="a-Ci"></a>世尊即便至郁单越。<a id="a-Cj"></a>取自然粳米饭。<a id="a-Ck"></a>满钵持来。<a id="a-Cl"></a>迦葉未至。<a id="a-Cm"></a>佛已先到。<a id="a-Cn"></a>迦葉后来。<a id="a-Co"></a>见佛已坐。<a id="a-Cp"></a>即便问言。<a id="a-Cq"></a>年少沙门。<a id="a-Cr"></a>从何道来。<a id="a-Cs"></a>而先至此。<a id="a-Ct"></a>佛以钵中粳米饭。<a id="a-Cu"></a>以示迦葉。<a id="a-Cv"></a>而语之言。<a id="a-Cw"></a>汝今识此钵中饭不。<a id="a-Cx"></a>迦葉答言。<a id="a-Cy"></a>不识此饭。<a id="a-Cz"></a>佛言。<a id="a-D0"></a>从此北行。<a id="a-D1"></a>数万踰阇那。<a id="a-D2"></a>到郁单越。<a id="a-D3"></a>取此自然粳米饭来。<a id="a-D4"></a>极为香美。<a id="a-D5"></a>汝可食之。<a id="a-D6"></a>迦葉闻已。<a id="a-D7"></a>心自念言。<a id="a-D8"></a>彼道去此。<a id="a-D9"></a>极为长远。<a id="a-DA"></a>而此沙门。<a id="a-DB"></a>乃能俄尔。<a id="a-DC"></a>已得往还。<a id="a-DD"></a>虽复神通难可测量。<a id="a-DE"></a>然故不如我道真也。<a id="a-DF"></a>迦葉即便下种种食。<a id="a-DG"></a>佛即咒愿。</p>
  <p id="aDH">婆罗门法中　　奉事火为最</p>
  <p id="aDI">一切众流中　　大海为其最</p>
  <p id="aDJ">于诸星宿中　　月光为其最</p>
  <p id="aDK">一切光明中　　日照为其最</p>
  <p id="aDL">于诸福田中　　佛福田为最</p>
  <p id="aDM">若欲求大果　　当供佛福田</p>
  <p id="aDN">佛食已毕。<a id="a-DO"></a>却归所止。<a id="a-DP"></a>洗钵漱口。<a id="a-DQ"></a>坐于树下。<a id="a-DR"></a>明日食时。<a id="a-DS"></a>复往请佛。<a id="a-DT"></a>佛言善哉。<a id="a-DU"></a>即共俱行。<a id="a-DV"></a>既到其舍。<a id="a-DW"></a>下种种食。<a id="a-DX"></a>佛即咒愿。</p>
  <p id="aDY">婆罗门法中　　奉事火为最</p>
  <p id="aDZ">一切众流中　　大海为其最</p>
  <p id="aDa">于诸星宿中　　月光为其最</p>
  <p id="aDb">一切光明中　　日照为其最</p>
  <p id="aDc">于诸福田中　　佛福田为最</p>
  <p id="aDd">若欲求大果　　当供佛福田</p>
  <p id="aDe">尔时世尊。<a id="a-Df"></a>咒愿已毕。<a id="a-Dg"></a>即便取食。<a id="a-Dh"></a>独还树下。<a id="a-Di"></a>食竟心念须水。<a id="a-Dj"></a>释提桓因。<a id="a-Dk"></a>即知佛意。<a id="a-Dl"></a>如大壮士屈伸臂顷。<a id="a-Dm"></a>从天来下。<a id="a-Dn"></a>到于佛前。<a id="a-Do"></a>头面礼足。<a id="a-Dp"></a>即便以手指地成池。<a id="a-Dq"></a>其水清净。<a id="a-Dr"></a>具八功德。<a id="a-Ds"></a>如来即便得而用之。<a id="a-Dt"></a>澡漱既毕。<a id="a-Du"></a>为释提桓因。<a id="a-Dv"></a>说种种法。<a id="a-Dw"></a>释提桓因。<a id="a-Dx"></a>既闻法已。<a id="a-Dy"></a>欢喜踊跃。<a id="a-Dz"></a>忽然不现。<a id="a-E0"></a>还归天宫。<a id="a-E1"></a>是时迦葉。<a id="a-E2"></a>于中食后。<a id="a-E3"></a>林间经行。<a id="a-E4"></a>心自念言。<a id="a-E5"></a>年少沙门。<a id="a-E6"></a>今日受食。<a id="a-E7"></a>还归树下。<a id="a-E8"></a>我当往彼而看视之。<a id="a-E9"></a>即诣佛所。<a id="a-EA"></a>忽见树侧有一大池。<a id="a-EB"></a>泉水澄净。<a id="a-EC"></a>具八功德怪而问佛。<a id="a-ED"></a>此中云何忽有此池。<a id="a-EE"></a>佛即答言。<a id="a-EF"></a>旦受汝供。<a id="a-EG"></a>还归此处。<a id="a-EH"></a>食讫须水。<a id="a-EI"></a>澡漱洗钵。<a id="a-EJ"></a>释提桓因。<a id="a-EK"></a>知我此意。<a id="a-EL"></a>从天上来。<a id="a-EM"></a>以手指地。<a id="a-EN"></a>而成此池。<a id="a-EO"></a>尔时迦葉。<a id="a-EP"></a>既见池水。<a id="a-EQ"></a>复闻佛言。<a id="a-ER"></a>心自思惟。<a id="a-ES"></a>年少沙门。<a id="a-ET"></a>有大威德。<a id="a-EU"></a>乃能如此感致天瑞。<a id="a-EV"></a>然故不如我道真也。</p>
  <p id="aEW">尔时世尊。<a id="a-EX"></a>别于他日。<a id="a-EY"></a>林间经行。<a id="a-EZ"></a>见粪秽中有诸弊帛。<a id="a-Ea"></a>即便拾取。<a id="a-Eb"></a>欲浣濯之。<a id="a-Ec"></a>心念须石。<a id="a-Ed"></a>释提桓因。<a id="a-Ee"></a>即知佛意。<a id="a-Ef"></a>如大壮士屈伸臂顷。<a id="a-Eg"></a>往香山上。<a id="a-Eh"></a>取四方石。<a id="a-Ei"></a>安置树间。<a id="a-Ej"></a>即白佛言。<a id="a-Ek"></a>可就石上浣濯衣也。<a id="a-El"></a>佛复心念。<a id="a-Em"></a>今应须水。<a id="a-En"></a>释提桓因。<a id="a-Eo"></a>又往香山。<a id="a-Ep"></a>取大石槽。<a id="a-Eq"></a>盛清净水。<a id="a-Er"></a>置方石所。<a id="a-Es"></a>释提桓因。<a id="a-Et"></a>所为事毕。<a id="a-Eu"></a>忽然不现。<a id="a-Ev"></a>还归天宫。</p>
  <p id="aEw">尔时世尊。<a id="a-Ex"></a>浣濯已竟。<a id="a-Ey"></a>还坐树下。<a id="a-Ez"></a>是时迦葉。<a id="a-F0"></a>来至佛所。<a id="a-F1"></a>忽见树间。<a id="a-F2"></a>有四方石。<a id="a-F3"></a>及大石槽。<a id="a-F4"></a>即自思惟。<a id="a-F5"></a>此中云何有此二物。<a id="a-F6"></a>心怀惊怪。<a id="a-F7"></a>而往问佛。<a id="a-F8"></a>年少沙门。<a id="a-F9"></a>汝此树间。<a id="a-FA"></a>有四方石。<a id="a-FB"></a>及大石槽。<a id="a-FC"></a>从何而来。<a id="a-FD"></a>于是世尊。<a id="a-FE"></a>即答之言。<a id="a-FF"></a>我向经行。<a id="a-FG"></a>见地弊帛取欲浣之。<a id="a-FH"></a>心念须此。<a id="a-FI"></a>释提桓因。<a id="a-FJ"></a>知我此意。<a id="a-FK"></a>即往香山。<a id="a-FL"></a>而取之来。<a id="a-FM"></a>迦葉闻已。<a id="a-FN"></a>叹未曾有。<a id="a-FO"></a>而自念言。<a id="a-FP"></a>年少沙门。<a id="a-FQ"></a>虽有如是大威神力能感诸天。<a id="a-FR"></a>然故不如我道真也。<a id="a-FS"></a>尔时世尊。<a id="a-FT"></a>又于他日。<a id="a-FU"></a>入指地池。<a id="a-FV"></a>而自洗浴。<a id="a-FW"></a>洗浴讫已。<a id="a-FX"></a>心念欲出。<a id="a-FY"></a>无所攀持。<a id="a-FZ"></a>池上有树。<a id="a-Fa"></a>名迦罗迦。<a id="a-Fb"></a>枝叶蔚映。<a id="a-Fc"></a>临于池上。<a id="a-Fd"></a>树神即便按此树枝。<a id="a-Fe"></a>令佛攀出。<a id="a-Ff"></a>还坐树下。<a id="a-Fg"></a>于时迦葉。<a id="a-Fh"></a>来至佛所。<a id="a-Fi"></a>忽然见树曲枝垂荫。<a id="a-Fj"></a>怪而问佛。<a id="a-Fk"></a>此树何故曲枝垂荫。<a id="a-Fl"></a>佛即答言。<a id="a-Fm"></a>我于向者。<a id="a-Fn"></a>入池洗浴。<a id="a-Fo"></a>出无所攀。<a id="a-Fp"></a>树神致感。<a id="a-Fq"></a>为我曲之。<a id="a-Fr"></a>于是迦葉。<a id="a-Fs"></a>见树曲枝。<a id="a-Ft"></a>又闻佛言。<a id="a-Fu"></a>叹未曾有。<a id="a-Fv"></a>而自心念。<a id="a-Fw"></a>年少沙门。<a id="a-Fx"></a>乃有如此大威德力。<a id="a-Fy"></a>能感树神。<a id="a-Fz"></a>然故不如我道真也。</p>
  <p id="aG0">尔时迦葉。<a id="a-G1"></a>心自念言。<a id="a-G2"></a>明日摩竭提王。<a id="a-G3"></a>及诸臣民。<a id="a-G4"></a>婆罗门长者居士等。<a id="a-G5"></a>当来就我作七日会。<a id="a-G6"></a>年少沙门。<a id="a-G7"></a>若来在此。<a id="a-G8"></a>国王臣民。<a id="a-G9"></a>婆罗门长者居士等。<a id="a-GA"></a>见其相好及以神通威德力者。<a id="a-GB"></a>必当舍我而奉事之。<a id="a-GC"></a>愿此沙门。<a id="a-GD"></a>于七日中。<a id="a-GE"></a>不来我所。<a id="a-GF"></a>佛知其意。<a id="a-GG"></a>即便往诣北郁单越。<a id="a-GH"></a>七日七夜。<a id="a-GI"></a>停彼不现。<a id="a-GJ"></a>过七日已。<a id="a-GK"></a>集会毕讫。<a id="a-GL"></a>国王辞去。<a id="a-GM"></a>迦葉心念。<a id="a-GN"></a>年少沙门。<a id="a-GO"></a>近于七日。<a id="a-GP"></a>不来我所。<a id="a-GQ"></a>善哉快哉。<a id="a-GR"></a>我今既有集会余馔。<a id="a-GS"></a>欲以供之。<a id="a-GT"></a>其若来者。<a id="a-GU"></a>善得时宜。<a id="a-GV"></a>于是世尊。<a id="a-GW"></a>即知其意。<a id="a-GX"></a>从郁单越。<a id="a-GY"></a>譬如牡士屈神臂顷。<a id="a-GZ"></a>来到其前。<a id="a-Ga"></a>于时迦葉。<a id="a-Gb"></a>忽见如来。<a id="a-Gc"></a>心大惊喜。<a id="a-Gd"></a>即问佛言。<a id="a-Ge"></a>汝近七日。<a id="a-Gf"></a>游行何处。<a id="a-Gg"></a>而不相见。<a id="a-Gh"></a>佛即答言。<a id="a-Gi"></a>摩竭提王。<a id="a-Gj"></a>及诸臣民。<a id="a-Gk"></a>婆罗门长者居士。<a id="a-Gl"></a>于七日中。<a id="a-Gm"></a>就汝集会。<a id="a-Gn"></a>汝近心念。<a id="a-Go"></a>不欲见我。<a id="a-Gp"></a>是故我往北郁单越。<a id="a-Gq"></a>以避汝耳。<a id="a-Gr"></a>汝今心念欲令我来。<a id="a-Gs"></a>所以今者。<a id="a-Gt"></a>故来诣汝。<a id="a-Gu"></a>迦葉闻佛说此言已。<a id="a-Gv"></a>心惊毛竖。<a id="a-Gw"></a>而作此念。<a id="a-Gx"></a>年少沙门。<a id="a-Gy"></a>乃知我意。<a id="a-Gz"></a>甚为奇特。<a id="a-H0"></a>然故不如我道真也。</p>
  <p id="aH1">尔时世尊。<a id="a-H2"></a>又于他日。<a id="a-H3"></a>心自思惟。<a id="a-H4"></a>优楼频螺迦葉。<a id="a-H5"></a>根缘渐熟。<a id="a-H6"></a>今者正是调伏其时。<a id="a-H7"></a>思惟是已。<a id="a-H8"></a>即趣尼连禅河。<a id="a-H9"></a>既到河侧。<a id="a-HA"></a>是时魔王。<a id="a-HB"></a>来诣佛所。<a id="a-HC"></a>而白佛言。<a id="a-HD"></a>世尊今者宜般涅槃。<a id="a-HE"></a>善逝今者宜般涅槃。<a id="a-HF"></a>何以故。<a id="a-HG"></a>所应度者。<a id="a-HH"></a>皆悉解脱。<a id="a-HI"></a>今者正是般涅槃时。<a id="a-HJ"></a>如是三请。<a id="a-HK"></a>世尊尔时。<a id="a-HL"></a>答魔王言。<a id="a-HM"></a>我今未是般涅槃时。<a id="a-HN"></a>所以者何。<a id="a-HO"></a>我四部众。<a id="a-HP"></a>比丘比丘尼。<a id="a-HQ"></a>优婆塞优婆夷。<a id="a-HR"></a>未具足故。<a id="a-HS"></a>所应度者。<a id="a-HT"></a>皆未究竟。<a id="a-HU"></a>诸外道众。<a id="a-HV"></a>悉未降伏。<a id="a-HW"></a>尔时如来。<a id="a-HX"></a>亦复三答。<a id="a-HY"></a>魔王闻已。<a id="a-HZ"></a>心怀愁恼。<a id="a-Ha"></a>即还天宫。<a id="a-Hb"></a>世尊即便入尼连禅河。<a id="a-Hc"></a>以神通力。<a id="a-Hd"></a>令水两开。<a id="a-He"></a>佛所行处。<a id="a-Hf"></a>步步尘起。<a id="a-Hg"></a>使两面水皆悉涌起。<a id="a-Hh"></a>迦葉遥见。<a id="a-Hi"></a>谓佛没溺。<a id="a-Hj"></a>即与弟子。<a id="a-Hk"></a>乘船而来。<a id="a-Hl"></a>既至河侧。<a id="a-Hm"></a>见佛行处。<a id="a-Hn"></a>皆悉尘起。<a id="a-Ho"></a>叹其希有。<a id="a-Hp"></a>而自念言。<a id="a-Hq"></a>年少沙门。<a id="a-Hr"></a>虽有如此神通之力。<a id="a-Hs"></a>然故不如我道真也。<a id="a-Ht"></a>是时迦葉。<a id="a-Hu"></a>即问佛言。<a id="a-Hv"></a>年少沙门。<a id="a-Hw"></a>欲上船不。<a id="a-Hx"></a>佛言甚善。<a id="a-Hy"></a>于时世尊。<a id="a-Hz"></a>即以神力。<a id="a-I0"></a>贯船底入。<a id="a-I1"></a>结加趺坐。<a id="a-I2"></a>迦葉见佛从船底入。<a id="a-I3"></a>而无穿漏。<a id="a-I4"></a>叹其希有。<a id="a-I5"></a>心自念言。<a id="a-I6"></a>年少沙门。<a id="a-I7"></a>乃有如是自在神力。<a id="a-I8"></a>然故不如我得真阿罗汉也。<a id="a-I9"></a>佛即语言。<a id="a-IA"></a>迦葉汝非阿罗汉。<a id="a-IB"></a>亦复非是阿罗汉向。<a id="a-IC"></a>汝今何故起大我慢。<a id="a-ID"></a>迦葉闻说如此语时。<a id="a-IE"></a>必怀愧惧身毛皆竖。<a id="a-IF"></a>而自念言。<a id="a-IG"></a>年少沙门。<a id="a-IH"></a>善知我心。<a id="a-II"></a>即白佛言。<a id="a-IJ"></a>如是沙门。<a id="a-IK"></a>如是大仙。<a id="a-IL"></a>善知我心。<a id="a-IM"></a>唯愿大仙。<a id="a-IN"></a>摄受于我。<a id="a-IO"></a>佛即答言。<a id="a-IP"></a>汝既年耆。<a id="a-IQ"></a>百二十岁。<a id="a-IR"></a>又复多有弟子眷属。<a id="a-IS"></a>又为国王臣民所敬。<a id="a-IT"></a>若欲决定入我法者。<a id="a-IU"></a>先与弟子。<a id="a-IV"></a>熟共论详。<a id="a-IW"></a>迦葉答言。<a id="a-IX"></a>善哉善哉。<a id="a-IY"></a>如大仙敕。<a id="a-IZ"></a>然我内心。<a id="a-Ia"></a>非不决定。<a id="a-Ib"></a>为当还与弟子论耳。<a id="a-Ic"></a>作此语已。<a id="a-Id"></a>即还本处。<a id="a-Ie"></a>集诸弟子。<a id="a-If"></a>而语之言。<a id="a-Ig"></a>年少沙门。<a id="a-Ih"></a>住此以来。<a id="a-Ii"></a>见其种种神通变化。<a id="a-Ij"></a>极为奇特。<a id="a-Ik"></a>智慧深远。<a id="a-Il"></a>性又安庠。<a id="a-Im"></a>我今便欲归依其法。<a id="a-In"></a>汝等云何。<a id="a-Io"></a>弟子答言。<a id="a-Ip"></a>我等所知。<a id="a-Iq"></a>皆尊者恩。<a id="a-Ir"></a>年少沙门。<a id="a-Is"></a>既为尊者之所归信。<a id="a-It"></a>岂当有虚。<a id="a-Iu"></a>我等亦见有诸奇异。<a id="a-Iv"></a>尊者若欲必受其法。<a id="a-Iw"></a>我等亦愿随从归依。<a id="a-Ix"></a>于时迦葉。<a id="a-Iy"></a>闻诸弟子作是言已。<a id="a-Iz"></a>即便相与俱诣佛所。<a id="a-J0"></a>而白佛言。<a id="a-J1"></a>我及弟子今定归依。<a id="a-J2"></a>唯愿大仙。<a id="a-J3"></a>时摄我等。<a id="a-J4"></a>佛言。<a id="a-J5"></a>善来比丘。<a id="a-J6"></a>须发自落。<a id="a-J7"></a>袈裟着身。<a id="a-J8"></a>即成沙门。<a id="a-J9"></a>尔时世尊。<a id="a-JA"></a>即随所应。<a id="a-JB"></a>广说四谛。<a id="a-JC"></a>于时迦葉。<a id="a-JD"></a>闻说法已。<a id="a-JE"></a>远尘离垢。<a id="a-JF"></a>得法眼净。<a id="a-JG"></a>乃至渐渐成阿罗汉。</p>
  <p id="aJH">尔时迦葉。<a id="a-JI"></a>五百弟子。<a id="a-JJ"></a>既见其师已为沙门。<a id="a-JK"></a>心生愿乐。<a id="a-JL"></a>亦欲出家。<a id="a-JM"></a>即白佛言。<a id="a-JN"></a>我等大师。<a id="a-JO"></a>已为大仙之所摄受。<a id="a-JP"></a>今成沙门。<a id="a-JQ"></a>我等亦乐随大师学。<a id="a-JR"></a>唯愿大仙。<a id="a-JS"></a>听我出家。<a id="a-JT"></a>佛言。<a id="a-JU"></a>善来比丘。<a id="a-JV"></a>须发自落。<a id="a-JW"></a>袈裟着身。<a id="a-JX"></a>即成沙门。<a id="a-JY"></a>于是世尊。<a id="a-JZ"></a>即为转于四谛法轮。<a id="a-Ja"></a>时五百弟子。<a id="a-Jb"></a>远尘离垢。<a id="a-Jc"></a>得法眼净。<a id="a-Jd"></a>成须陀洹果。<a id="a-Je"></a>渐渐修行。<a id="a-Jf"></a>乃至亦得阿罗汉果。<a id="a-Jg"></a>尔时迦葉。<a id="a-Jh"></a>及五百弟子。<a id="a-Ji"></a>以其事火种种之具。<a id="a-Jj"></a>悉皆捐弃尼连禅河。<a id="a-Jk"></a>师徒相与。<a id="a-Jl"></a>随佛而去。<a id="a-Jm"></a>尔时迦葉二弟。<a id="a-Jn"></a>一名那提迦葉。<a id="a-Jo"></a>二名伽耶迦葉。<a id="a-Jp"></a>各有二百五十弟子。<a id="a-Jq"></a>在尼连禅河侧。<a id="a-Jr"></a>居兄下流。<a id="a-Js"></a>忽见其兄并及弟子。<a id="a-Jt"></a>所事火具。<a id="a-Ju"></a>悉逐流来。<a id="a-Jv"></a>心大惊愕。<a id="a-Jw"></a>而自念言。<a id="a-Jx"></a>我兄今者有何不祥。<a id="a-Jy"></a>事火之具。<a id="a-Jz"></a>今随水流。<a id="a-K0"></a>将非恶人之所害耶。<a id="a-K1"></a>是时二弟。<a id="a-K2"></a>奔竞相就。<a id="a-K3"></a>而共议言。<a id="a-K4"></a>我兄今者若复不为恶人所害。<a id="a-K5"></a>诸物何缘。<a id="a-K6"></a>从水而来。<a id="a-K7"></a>苦哉怪哉。<a id="a-K8"></a>我等宜速共至兄所。<a id="a-K9"></a>即便相与。<a id="a-KA"></a>溯流而上。<a id="a-KB"></a>至兄住处。<a id="a-KC"></a>空寂无人。<a id="a-KD"></a>心大悲绝不知其兄及诸弟子之所在。<a id="a-KE"></a>四向推寻。<a id="a-KF"></a>遇见旧人。<a id="a-KG"></a>而问之言。<a id="a-KH"></a>我仙圣兄。<a id="a-KI"></a>及诸弟子不知所在。<a id="a-KJ"></a>汝见之不。<a id="a-KK"></a>旧人答言。<a id="a-KL"></a>汝仙圣兄。<a id="a-KM"></a>与诸弟子。<a id="a-KN"></a>弃事火具。<a id="a-KO"></a>皆悉往于瞿昙之所。<a id="a-KP"></a>出家学道是时二弟。<a id="a-KQ"></a>闻此语已。<a id="a-KR"></a>心大懊恼。<a id="a-KS"></a>怪未曾有又自念言。<a id="a-KT"></a>云何弃于阿罗汉道。<a id="a-KU"></a>而复更求他余法耶。<a id="a-KV"></a>即便驰往至其兄所。<a id="a-KW"></a>到已见兄并及眷属。<a id="a-KX"></a>剃除须发身披袈裟。<a id="a-KY"></a>即便跪拜。<a id="a-KZ"></a>而问兄言。<a id="a-Ka"></a>兄本既是大阿罗汉聪明智慧。<a id="a-Kb"></a>无与等者。<a id="a-Kc"></a>名闻十方。<a id="a-Kd"></a>莫不宗仰。<a id="a-Ke"></a>何故于今自舍此道。<a id="a-Kf"></a>还从人学。<a id="a-Kg"></a>此非小事。<a id="a-Kh"></a>尔时迦葉。<a id="a-Ki"></a>答其弟言。<a id="a-Kj"></a>我见世尊。<a id="a-Kk"></a>成就大慈大悲。<a id="a-Kl"></a>有三事奇特。<a id="a-Km"></a>一者神通变化。<a id="a-Kn"></a>二者慧心清彻。<a id="a-Ko"></a>决定成就一切种智。<a id="a-Kp"></a>三者善知人根。<a id="a-Kq"></a>随顺摄受。<a id="a-Kr"></a>以此事故。<a id="a-Ks"></a>于佛法中。<a id="a-Kt"></a>出家修道。<a id="a-Ku"></a>我今虽复国王臣民。<a id="a-Kv"></a>所见宗敬。<a id="a-Kw"></a>世论机辩。<a id="a-Kx"></a>无能折者。<a id="a-Ky"></a>然非永绝生死之法。<a id="a-Kz"></a>唯有如来所可演说。<a id="a-L0"></a>能尽生死。<a id="a-L1"></a>即值如是大圣之尊。<a id="a-L2"></a>而不自励。<a id="a-L3"></a>师彼高胜。<a id="a-L4"></a>则是无心。<a id="a-L5"></a>亦为无眼。<a id="a-L6"></a>二弟白言。<a id="a-L7"></a>若如兄语。<a id="a-L8"></a>决定是成一切种智。<a id="a-L9"></a>我所知得皆是兄力。<a id="a-LA"></a>兄今既已从佛出家。<a id="a-LB"></a>我等亦愿随顺兄学。<a id="a-LC"></a>即各语其诸弟子言。<a id="a-LD"></a>我今欲同大兄。<a id="a-LE"></a>于佛法中。<a id="a-LF"></a>出家学道。<a id="a-LG"></a>汝意云何。<a id="a-LH"></a>时诸弟子。<a id="a-LI"></a>即答师言我等所以得有知见。<a id="a-LJ"></a>皆大师恩。<a id="a-LK"></a>大师若欲于佛法中而出家者。<a id="a-LL"></a>亦愿随从。<a id="a-LM"></a>于是那提迦葉。<a id="a-LN"></a>伽耶迦葉。<a id="a-LO"></a>各与二百五十弟子。<a id="a-LP"></a>至于佛所。<a id="a-LQ"></a>头面礼足。<a id="a-LR"></a>而白佛言。<a id="a-LS"></a>世尊唯愿。<a id="a-LT"></a>慈哀济度我等。<a id="a-LU"></a>佛言。<a id="a-LV"></a>善来比丘。<a id="a-LW"></a>须发自落。<a id="a-LX"></a>袈裟着身。<a id="a-LY"></a>即成沙门。<a id="a-LZ"></a>时那提迦葉。<a id="a-La"></a>伽耶迦葉。<a id="a-Lb"></a>又白佛言。<a id="a-Lc"></a>我诸弟子。<a id="a-Ld"></a>今皆欲于佛法出家。<a id="a-Le"></a>唯愿世尊。<a id="a-Lf"></a>垂愍听许。<a id="a-Lg"></a>佛即答言。<a id="a-Lh"></a>善哉善哉。<a id="a-Li"></a>尔时世尊。<a id="a-Lj"></a>便呼善来比丘。<a id="a-Lk"></a>须发自落。<a id="a-Ll"></a>袈裟着身。<a id="a-Lm"></a>即成沙门。<a id="a-Ln"></a>尔时世尊。<a id="a-Lo"></a>即为那提迦葉。<a id="a-Lp"></a>伽耶迦葉。<a id="a-Lq"></a>及诸弟子。<a id="a-Lr"></a>现大神变。<a id="a-Ls"></a>又应其心。<a id="a-Lt"></a>而为说法。<a id="a-Lu"></a>语言。<a id="a-Lv"></a>比丘。<a id="a-Lw"></a>当知。<a id="a-Lx"></a>世间皆为贪欲嗔恚愚痴猛火之所烧炙。<a id="a-Ly"></a>汝等往昔奉事三火既能绝弃。<a id="a-Lz"></a>除此外惑。<a id="a-M0"></a>今三毒火。<a id="a-M1"></a>尚犹在身。<a id="a-M2"></a>宜速灭之。<a id="a-M3"></a>时诸比丘。<a id="a-M4"></a>闻佛此语。<a id="a-M5"></a>于诸法中。<a id="a-M6"></a>远尘离垢。<a id="a-M7"></a>得法眼净。<a id="a-M8"></a>世尊又为广说四谛。<a id="a-M9"></a>皆悉得于阿罗汉果。</p>
  <p id="aMA">尔时世尊。<a id="a-MB"></a>心自念言。<a id="a-MC"></a>频毗娑罗王。<a id="a-MD"></a>往昔于我。<a id="a-ME"></a>有约誓言。<a id="a-MF"></a>道若成者。<a id="a-MG"></a>愿先见度。<a id="a-MH"></a>今日时至。<a id="a-MI"></a>宜应往彼满其本愿。<a id="a-MJ"></a>作此念已。<a id="a-MK"></a>即与迦葉兄弟及千比丘眷属围绕。<a id="a-ML"></a>往王舍城。<a id="a-MM"></a>诣频毗娑罗王所。<a id="a-MN"></a>尔时频毗娑罗王。<a id="a-MO"></a>昔以聚落。<a id="a-MP"></a>给优楼频螺迦葉者。<a id="a-MQ"></a>既见迦葉及其弟子。<a id="a-MR"></a>悉为沙门。<a id="a-MS"></a>即还启王。<a id="a-MT"></a>说如此事。<a id="a-MU"></a>王与诸臣。<a id="a-MV"></a>既闻此语。<a id="a-MW"></a>心大惊怪。<a id="a-MX"></a>默然无声。<a id="a-MY"></a>时外人民。<a id="a-MZ"></a>闻此语已。<a id="a-Ma"></a>各相谓言。<a id="a-Mb"></a>优楼频螺迦葉。<a id="a-Mc"></a>智慧深远。<a id="a-Md"></a>无与等者。<a id="a-Me"></a>年又耆老。<a id="a-Mf"></a>已得阿罗汉。<a id="a-Mg"></a>云何反为瞿昙弟子。<a id="a-Mh"></a>终无此理。<a id="a-Mi"></a>乃可说言。<a id="a-Mj"></a>沙门瞿昙为弟子耳。<a id="a-Mk"></a>尔时世尊。<a id="a-Ml"></a>渐近王舍城。<a id="a-Mm"></a>住于杖林。<a id="a-Mn"></a>时优楼频螺迦葉。<a id="a-Mo"></a>即便遣其常所使人。<a id="a-Mp"></a>白频毗娑罗王言。<a id="a-Mq"></a>我今于佛法中。<a id="a-Mr"></a>出家修道。<a id="a-Ms"></a>今随从佛。<a id="a-Mt"></a>来至杖林。<a id="a-Mu"></a>大王宜先礼拜供养。<a id="a-Mv"></a>王闻来信说此言已。<a id="a-Mw"></a>方决定知优楼频螺迦葉。<a id="a-Mx"></a>为佛弟子。<a id="a-My"></a>即敕严驾。<a id="a-Mz"></a>与诸大臣。<a id="a-N0"></a>婆罗门。<a id="a-N1"></a>及人民众。<a id="a-N2"></a>往诣佛所。<a id="a-N3"></a>至杖林外。<a id="a-N4"></a>王即下舆。<a id="a-N5"></a>除却仪饰。<a id="a-N6"></a>步至佛前。<a id="a-N7"></a>尔时空中有天。<a id="a-N8"></a>而语王言。<a id="a-N9"></a>如来今者在此林中。<a id="a-NA"></a>是诸天人最上福田。<a id="a-NB"></a>大王宜应恭敬供养。<a id="a-NC"></a>又应宣示国中人民。<a id="a-ND"></a>皆悉令其供养如来。<a id="a-NE"></a>时王既闻彼天语已。<a id="a-NF"></a>心大欢喜。<a id="a-NG"></a>倍增踊跃。<a id="a-NH"></a>便进林中。<a id="a-NI"></a>遥见如来。<a id="a-NJ"></a>相好庄严。<a id="a-NK"></a>又见优楼频螺迦葉。<a id="a-NL"></a>兄弟三人。<a id="a-NM"></a>并其弟子。<a id="a-NN"></a>前后围绕。<a id="a-NO"></a>如盛满月处众星中。<a id="a-NP"></a>步步踊悦。<a id="a-NQ"></a>不能自胜。<a id="a-NR"></a>既至佛所。<a id="a-NS"></a>头面礼足。<a id="a-NT"></a>而白佛言。<a id="a-NU"></a>我是月种摩竭提王。<a id="a-NV"></a>名频毗娑罗。<a id="a-NW"></a>世尊知不。<a id="a-NX"></a>佛即答言。<a id="a-NY"></a>善哉大王。<a id="a-NZ"></a>于是频毗娑罗王。<a id="a-Na"></a>却坐一面。<a id="a-Nb"></a>时婆罗门。<a id="a-Nc"></a>及以大臣。<a id="a-Nd"></a>诸人民众。<a id="a-Ne"></a>皆悉就座。<a id="a-Nf"></a>尔时世尊。<a id="a-Ng"></a>既见来众皆安坐已。<a id="a-Nh"></a>即以梵音。<a id="a-Ni"></a>慰问频毗娑罗王言。<a id="a-Nj"></a>大王四大常安隐不。<a id="a-Nk"></a>统理民务。<a id="a-Nl"></a>无乃劳耶。<a id="a-Nm"></a>王即答言。<a id="a-Nn"></a>蒙世尊恩。<a id="a-No"></a>幸得安隐。<a id="a-Np"></a>尔时频毗娑罗王。<a id="a-Nq"></a>及余大学婆罗门长者居士。<a id="a-Nr"></a>大臣人民。<a id="a-Ns"></a>既见迦葉。<a id="a-Nt"></a>为佛弟子。<a id="a-Nu"></a>自相谓言。<a id="a-Nv"></a>呜呼如来。<a id="a-Nw"></a>有大神力。<a id="a-Nx"></a>智慧深远。<a id="a-Ny"></a>不可思议。<a id="a-Nz"></a>乃能伏于如此之人。<a id="a-O0"></a>以为弟子。<a id="a-O1"></a>尔时复有诸余人众。<a id="a-O2"></a>心自念言。<a id="a-O3"></a>优楼频螺迦葉。<a id="a-O4"></a>有大智慧。<a id="a-O5"></a>普为世人之所归信。<a id="a-O6"></a>云何当为沙门瞿昙。<a id="a-O7"></a>而作弟子。<a id="a-O8"></a>心怀狐疑。<a id="a-O9"></a>尔时世尊。<a id="a-OA"></a>知彼心念。<a id="a-OB"></a>即语迦葉。<a id="a-OC"></a>汝今宜应现诸神变。<a id="a-OD"></a>于时迦葉。<a id="a-OE"></a>即升虚空。<a id="a-OF"></a>身上出水。<a id="a-OG"></a>身下出火。<a id="a-OH"></a>身上出火。<a id="a-OI"></a>身下出水。<a id="a-OJ"></a>或现大身。<a id="a-OK"></a>满虚空中。<a id="a-OL"></a>或复现小。<a id="a-OM"></a>或分一身。<a id="a-ON"></a>为无量身。<a id="a-OO"></a>或现入地。<a id="a-OP"></a>还复踊出。<a id="a-OQ"></a>于虚空中。<a id="a-OR"></a>行住坐卧。<a id="a-OS"></a>举众见已。<a id="a-OT"></a>叹未曾有。<a id="a-OU"></a>悉皆称言。<a id="a-OV"></a>第一大仙。<a id="a-OW"></a>尔时迦葉。<a id="a-OX"></a>现此变已。<a id="a-OY"></a>即从空下。<a id="a-OZ"></a>到于佛前。<a id="a-Oa"></a>头面礼足。<a id="a-Ob"></a>而白佛言。<a id="a-Oc"></a>世尊实是天人之师。<a id="a-Od"></a>我今实是尊之弟子。<a id="a-Oe"></a>如是三说。<a id="a-Of"></a>佛即答言。<a id="a-Og"></a>如是如是。<a id="a-Oh"></a>迦葉汝于我法见何等利。<a id="a-Oi"></a>弃舍火具。<a id="a-Oj"></a>而出家耶。<a id="a-Ok"></a>于是迦葉。<a id="a-Ol"></a>以偈答言。</p>
  <p id="aOm">我于昔日中　　所事火功德</p>
  <p id="aOn">得生天人中　　受于五欲乐</p>
  <p id="aOo">恒如是轮转　　没于生死海</p>
  <p id="aOp">我见此过患　　所以弃舍之</p>
  <p id="aOq">又复事火福　　得生天人中</p>
  <p id="aOr">增长贪恚痴　　是故我远离</p>
  <p id="aOs">又复事火福　　为求将来生</p>
  <p id="aOt">既已有生故　　必有老病死</p>
  <p id="aOu">已见如此事　　是故弃火法</p>
  <p id="aOv">施会修苦行　　及以事火福</p>
  <p id="aOw">虽得生梵天　　此非究竟处</p>
  <p id="aOx">以是因缘故　　所以弃事火</p>
  <p id="aOy">我见如来法　　离生老病死</p>
  <p id="aOz">究竟解脱处　　是故今出家</p>
  <p id="aP0">如来真解脱　　为诸天人师</p>
  <p id="aP1">以是因缘故　　归依大圣尊</p>
  <p id="aP2">如来大慈悲　　现种种方便</p>
  <p id="aP3">及诸神通力　　而以引导我</p>
  <p id="aP4">云何而复应　　奉事于火法</p>
  <p id="aP5">尔时频毗娑罗王。<a id="a-P6"></a>及诸大众。<a id="a-P7"></a>闻优楼频螺迦葉说此偈言。<a id="a-P8"></a>心大欢喜。<a id="a-P9"></a>于如来所。<a id="a-PA"></a>深生敬信。<a id="a-PB"></a>决定得知如来必成于一切种智。<a id="a-PC"></a>审知迦葉是佛弟子。<a id="a-PD"></a>尔时诸天。<a id="a-PE"></a>于虚空中。<a id="a-PF"></a>雨众天花。<a id="a-PG"></a>作妙伎乐。<a id="a-PH"></a>异口同音唱言。<a id="a-PI"></a>善哉优楼频螺迦葉。<a id="a-PJ"></a>快说此偈。<a id="a-PK"></a>尔时世尊。<a id="a-PL"></a>知诸大众心意决定无复狐疑。<a id="a-PM"></a>又观其根皆已成熟即为说法。<a id="a-PN"></a>大王当知。<a id="a-PO"></a>此五阴身以识为本。<a id="a-PP"></a>因于识故。<a id="a-PQ"></a>而生意根。<a id="a-PR"></a>以意根故。<a id="a-PS"></a>而生于色。<a id="a-PT"></a>而此色法。<a id="a-PU"></a>生灭不住。<a id="a-PV"></a>大王若能如是观者。<a id="a-PW"></a>则能于身。<a id="a-PX"></a>善知无常。<a id="a-PY"></a>如此观身。<a id="a-PZ"></a>不取身相。<a id="a-Pa"></a>则能离我及于我所。<a id="a-Pb"></a>若能观色。<a id="a-Pc"></a>离我我所。<a id="a-Pd"></a>即知色生便是苦生。<a id="a-Pe"></a>若知色灭便是苦灭。<a id="a-Pf"></a>若人能作如此观者。<a id="a-Pg"></a>是名为解。<a id="a-Ph"></a>若人不能作斯观者。<a id="a-Pi"></a>是名为缚。<a id="a-Pj"></a>法本无我及以我所。<a id="a-Pk"></a>以倒想故。<a id="a-Pl"></a>横计有我及以我所。<a id="a-Pm"></a>无有实法。<a id="a-Pn"></a>若能断此倒惑想者。<a id="a-Po"></a>则是解脱。<a id="a-Pp"></a>尔时频毗娑罗王。<a id="a-Pq"></a>心自思惟。<a id="a-Pr"></a>若谓众生言有我者。<a id="a-Ps"></a>而名为缚。<a id="a-Pt"></a>一切众生。<a id="a-Pu"></a>皆悉无我。<a id="a-Pv"></a>既无有我。<a id="a-Pw"></a>谁受果报。<a id="a-Px"></a>尔时世尊。<a id="a-Py"></a>知彼心念即语之言。<a id="a-Pz"></a>一切众生。<a id="a-Q0"></a>所为善恶。<a id="a-Q1"></a>及受果报。<a id="a-Q2"></a>皆非我造。<a id="a-Q3"></a>亦非我受。<a id="a-Q4"></a>而今现有造作善恶受果报者。<a id="a-Q5"></a>大王谛听。<a id="a-Q6"></a>当为王说。<a id="a-Q7"></a>大王但以情尘识合。<a id="a-Q8"></a>于境生染。<a id="a-Q9"></a>累想滋繁。<a id="a-QA"></a>以是缘故。<a id="a-QB"></a>驰流生死。<a id="a-QC"></a>备受苦报。<a id="a-QD"></a>若于境无染。<a id="a-QE"></a>息其累想。<a id="a-QF"></a>则得解脱。<a id="a-QG"></a>以情尘识三事因缘。<a id="a-QH"></a>共起善恶。<a id="a-QI"></a>及受果报。<a id="a-QJ"></a>更无别我。<a id="a-QK"></a>譬如钻火。<a id="a-QL"></a>因手转燧。<a id="a-QM"></a>得有火生然彼火性。<a id="a-QN"></a>不从手生及以燧出。<a id="a-QO"></a>亦复不离手及燧钻。<a id="a-QP"></a>彼情尘识。<a id="a-QQ"></a>亦复如是。<a id="a-QR"></a>时频毗娑罗王。<a id="a-QS"></a>又自思惟。<a id="a-QT"></a>若以情尘识和合故。<a id="a-QU"></a>而有善恶受果报者。<a id="a-QV"></a>便为常合。<a id="a-QW"></a>不应离绝。<a id="a-QX"></a>若不常合。<a id="a-QY"></a>是则为断。<a id="a-QZ"></a>尔时世尊。<a id="a-Qa"></a>知王心念。<a id="a-Qb"></a>即便答言。<a id="a-Qc"></a>此情尘识。<a id="a-Qd"></a>不常不断。<a id="a-Qe"></a>何以故合故不断。<a id="a-Qf"></a>离故不常。<a id="a-Qg"></a>譬如缘于地水因彼种子。<a id="a-Qh"></a>而生芽叶。<a id="a-Qi"></a>种子既谢。<a id="a-Qj"></a>不得名常。<a id="a-Qk"></a>生芽叶故。<a id="a-Ql"></a>不得名断。<a id="a-Qm"></a>离于断常故名中道。<a id="a-Qn"></a>三事因缘。<a id="a-Qo"></a>亦复如是。<a id="a-Qp"></a>尔时频毗娑罗王。<a id="a-Qq"></a>闻此法已。<a id="a-Qr"></a>心开意解。<a id="a-Qs"></a>于诸法中。<a id="a-Qt"></a>远尘离垢。<a id="a-Qu"></a>得法眼净。<a id="a-Qv"></a>八万那由他婆罗门大臣人民。<a id="a-Qw"></a>亦于诸法。<a id="a-Qx"></a>远尘离垢。<a id="a-Qy"></a>得法眼净。<a id="a-Qz"></a>九十六万那由他诸天。<a id="a-R0"></a>又于诸法。<a id="a-R1"></a>远尘离垢。<a id="a-R2"></a>得法眼净。<a id="a-R3"></a>时频毗娑罗王。<a id="a-R4"></a>即从坐起。<a id="a-R5"></a>顶礼佛足。<a id="a-R6"></a>合掌白佛。<a id="a-R7"></a>快哉世尊。<a id="a-R8"></a>能舍转轮圣王之位。<a id="a-R9"></a>出家学道。<a id="a-RA"></a>成一切种智。<a id="a-RB"></a>我昔愚痴。<a id="a-RC"></a>欲留世尊临治小国。<a id="a-RD"></a>今睹慈颜。<a id="a-RE"></a>又闻正法。<a id="a-RF"></a>方怀惭愧。<a id="a-RG"></a>追悔昔过。<a id="a-RH"></a>唯愿世尊。<a id="a-RI"></a>以大慈悲。<a id="a-RJ"></a>受我忏悔。<a id="a-RK"></a>我于昔日。<a id="a-RL"></a>白世尊言。<a id="a-RM"></a>若得道时。<a id="a-RN"></a>愿先度我。<a id="a-RO"></a>今日始蒙宿愿成遂。<a id="a-RP"></a>荷世尊恩。<a id="a-RQ"></a>得履道迹。<a id="a-RR"></a>我从今日。<a id="a-RS"></a>供养世尊及比丘僧。<a id="a-RT"></a>当令四事不使有乏。<a id="a-RU"></a>唯愿世尊。<a id="a-RV"></a>住于竹园。<a id="a-RW"></a>令摩竭提国。<a id="a-RX"></a>长夜获安。<a id="a-RY"></a>佛即答言。<a id="a-RZ"></a>善哉大王。<a id="a-Ra"></a>乃能舍于三不坚法。<a id="a-Rb"></a>求三坚报。<a id="a-Rc"></a>当令王愿得满足也。<a id="a-Rd"></a>时频毗娑罗王。<a id="a-Re"></a>知佛受请住竹园已。<a id="a-Rf"></a>顶礼佛足。<a id="a-Rg"></a>辞退而去。<a id="a-Rh"></a>王还城已。<a id="a-Ri"></a>即敕诸臣。<a id="a-Rj"></a>令于竹园。<a id="a-Rk"></a>起诸堂舍。<a id="a-Rl"></a>种种庄饰。<a id="a-Rm"></a>极令严丽。<a id="a-Rn"></a>悬缯幡盖。<a id="a-Ro"></a>散花烧香。<a id="a-Rp"></a>悉皆办已。<a id="a-Rq"></a>即便严驾。<a id="a-Rr"></a>往至佛所。<a id="a-Rs"></a>头面礼足。<a id="a-Rt"></a>而白佛言。<a id="a-Ru"></a>竹园僧伽蓝。<a id="a-Rv"></a>修理已毕。<a id="a-Rw"></a>唯愿世尊。<a id="a-Rx"></a>与比丘僧。<a id="a-Ry"></a>哀愍我故。<a id="a-Rz"></a>往住彼也。<a id="a-S0"></a>尔时世尊。<a id="a-S1"></a>与诸比丘及无量诸天。<a id="a-S2"></a>前后围绕。<a id="a-S3"></a>入王舍城。<a id="a-S4"></a>当于如来蹈门阃时。<a id="a-S5"></a>城中乐器。<a id="a-S6"></a>不鼓自鸣。<a id="a-S7"></a>门狭更广。<a id="a-S8"></a>门下更高。<a id="a-S9"></a>一切丘墟。<a id="a-SA"></a>皆悉平坦。<a id="a-SB"></a>臭秽尘垢。<a id="a-SC"></a>自然香净。<a id="a-SD"></a>聋者得听。<a id="a-SE"></a>哑者能言。<a id="a-SF"></a>盲者得视狂者得正。<a id="a-SG"></a>拘癖疾病。<a id="a-SH"></a>普皆除愈。<a id="a-SI"></a>枯木发花。<a id="a-SJ"></a>腐草荣秀。<a id="a-SK"></a>涸池增澜。<a id="a-SL"></a>香风清靡。<a id="a-SM"></a>凤雀孔翠。<a id="a-SN"></a>凫雁鸳鸯。<a id="a-SO"></a>异类众乌。<a id="a-SP"></a>缤粉翔集。<a id="a-SQ"></a>出和雅音。<a id="a-SR"></a>有如是等。<a id="a-SS"></a>种种祥瑞。<a id="a-ST"></a>既入城已。<a id="a-SU"></a>与频毗娑罗王。<a id="a-SV"></a>俱往竹园。<a id="a-SW"></a>尔时诸天。<a id="a-SX"></a>满虚空中。<a id="a-SY"></a>时王即便手执宝[卸-ㄗ+并]。<a id="a-SZ"></a>盛以香水。<a id="a-Sa"></a>于如来前。<a id="a-Sb"></a>而作是言。<a id="a-Sc"></a>我今以此竹园奉上如来及比丘僧。<a id="a-Sd"></a>唯愿哀愍为我纳受。<a id="a-Se"></a>作此言已即便舍水。<a id="a-Sf"></a>尔时世尊。<a id="a-Sg"></a>默然受之。<a id="a-Sh"></a>说偈咒愿。</p>
  <p id="aSi">若人能布施　　断除于悭贪</p>
  <p id="aSj">若人能忍辱　　永离于嗔恚</p>
  <p id="aSk">若人能造善　　则远于愚痴</p>
  <p id="aSl">能具此三行　　速至般涅槃</p>
  <p id="aSm">若有贫穷人　　无财可布施</p>
  <p id="aSn">见他修施时　　而生随喜心</p>
  <p id="aSo">随喜之福报　　与施等无异</p>
  <p id="aSp">尔时婆罗门大臣。<a id="a-Sq"></a>及余人民。<a id="a-Sr"></a>见王奉施如来僧伽蓝。<a id="a-Ss"></a>皆悉踊跃。<a id="a-St"></a>生随喜心。<a id="a-Su"></a>尔时频毗娑罗王。<a id="a-Sv"></a>施僧伽蓝已。<a id="a-Sw"></a>心大欢喜。<a id="a-Sx"></a>头面礼足。<a id="a-Sy"></a>退还所住。<a id="a-Sz"></a>阎浮提中。<a id="a-T0"></a>诸王见佛。<a id="a-T1"></a>频毗娑罗王。<a id="a-T2"></a>最为其首。<a id="a-T3"></a>诸僧伽蓝。<a id="a-T4"></a>竹园僧伽蓝。<a id="a-T5"></a>最为其始。<a id="a-T6"></a>尔时世尊与诸比丘。<a id="a-T7"></a>住竹园僧伽蓝。<a id="a-T8"></a>于时王舍城中。<a id="a-T9"></a>有二婆罗门。<a id="a-TA"></a>聪明利根。<a id="a-TB"></a>有大智慧。<a id="a-TC"></a>于诸书论。<a id="a-TD"></a>无不通达。<a id="a-TE"></a>辩才论议。<a id="a-TF"></a>莫能摧伏。<a id="a-TG"></a>一姓拘栗。<a id="a-TH"></a>名优波室沙。<a id="a-TI"></a>母名舍利故。<a id="a-TJ"></a>举世唤为舍利弗。<a id="a-TK"></a>二姓目揵连。<a id="a-TL"></a>名目揵罗夜那。<a id="a-TM"></a>各有一百弟子。<a id="a-TN"></a>普为国人之所宗仰。<a id="a-TO"></a>二人互共以为亲友。<a id="a-TP"></a>极相爱重。<a id="a-TQ"></a>咸共誓言。<a id="a-TR"></a>若先得闻诸妙法者。<a id="a-TS"></a>要相开悟无得吝惜。</p>
  <p id="aTT">尔时阿舍婆耆比丘。<a id="a-TU"></a>着衣持钵。<a id="a-TV"></a>入村乞食。<a id="a-TW"></a>善摄诸根。<a id="a-TX"></a>威仪庠序。<a id="a-TY"></a>路人见者。<a id="a-TZ"></a>皆生恭敬。<a id="a-Ta"></a>时舍利弗。<a id="a-Tb"></a>忽于路次。<a id="a-Tc"></a>逢见阿舍婆耆。<a id="a-Td"></a>善摄诸根。<a id="a-Te"></a>威仪庠序。<a id="a-Tf"></a>彼舍利弗。<a id="a-Tg"></a>善根既熟。<a id="a-Th"></a>见阿舍婆耆。<a id="a-Ti"></a>心大欢喜。<a id="a-Tj"></a>踊跃遍身。<a id="a-Tk"></a>停步瞻视。<a id="a-Tl"></a>不能暂舍。<a id="a-Tm"></a>即便问言。<a id="a-Tn"></a>我意观汝。<a id="a-To"></a>似新出家。<a id="a-Tp"></a>而能如此。<a id="a-Tq"></a>摄诸情根欲有所问。<a id="a-Tr"></a>唯愿见答。<a id="a-Ts"></a>汝今大师。<a id="a-Tt"></a>其名何等有所教诫。<a id="a-Tu"></a>演说何法。<a id="a-Tv"></a>时阿舍婆耆。<a id="a-Tw"></a>即便安庠。<a id="a-Tx"></a>而答之言。<a id="a-Ty"></a>我之大师。<a id="a-Tz"></a>得一切种智。<a id="a-U0"></a>是甘蔗种天人之师。<a id="a-U1"></a>相好智慧。<a id="a-U2"></a>及神通力。<a id="a-U3"></a>无与等者。<a id="a-U4"></a>我既年幼。<a id="a-U5"></a>学道日浅。<a id="a-U6"></a>岂能宣说如来妙法。<a id="a-U7"></a>然以所知。<a id="a-U8"></a>当为汝说。<a id="a-U9"></a>即说偈言。</p>
  <p id="aUA">一切诸法本　　因缘生无主</p>
  <p id="aUB">若能解此者　　则得真实道</p>
  <p id="aUC">时舍利弗。<a id="a-UD"></a>闻阿舍婆耆说此偈已。<a id="a-UE"></a>即于诸法。<a id="a-UF"></a>远尘离垢。<a id="a-UG"></a>得法眼净。<a id="a-UH"></a>见道迹已。<a id="a-UI"></a>心大踊跃。<a id="a-UJ"></a>身诸情根。<a id="a-UK"></a>皆悉悦预。<a id="a-UL"></a>而自念言。<a id="a-UM"></a>一切众生。<a id="a-UN"></a>悉着于我。<a id="a-UO"></a>所以轮回。<a id="a-UP"></a>在于生死。<a id="a-UQ"></a>若除我想。<a id="a-UR"></a>即于我所。<a id="a-US"></a>亦皆得离。<a id="a-UT"></a>譬如日光。<a id="a-UU"></a>能破于闇。<a id="a-UV"></a>无我之想。<a id="a-UW"></a>亦复如是。<a id="a-UX"></a>悉能破于我见闇障。<a id="a-UY"></a>我从昔来。<a id="a-UZ"></a>所可修学。<a id="a-Ua"></a>皆为邪见。<a id="a-Ub"></a>唯今所得。<a id="a-Uc"></a>是正真道。<a id="a-Ud"></a>作此念已。<a id="a-Ue"></a>礼阿舍婆耆足。<a id="a-Uf"></a>还归所止。<a id="a-Ug"></a>时阿舍婆耆。<a id="a-Uh"></a>至前乞食。<a id="a-Ui"></a>讫还竹园。<a id="a-Uj"></a>时舍利弗。<a id="a-Uk"></a>还至住处。<a id="a-Ul"></a>时目揵罗夜那。<a id="a-Um"></a>善根已熟。<a id="a-Un"></a>见舍利弗。<a id="a-Uo"></a>诸根寂定。<a id="a-Up"></a>威仪庠序。<a id="a-Uq"></a>颜容怡悦。<a id="a-Ur"></a>异于常日即便问言。<a id="a-Us"></a>我今观汝诸根颜貌。<a id="a-Ut"></a>与常有异。<a id="a-Uu"></a>必当已得甘露妙法。<a id="a-Uv"></a>我昔与汝共结誓言。<a id="a-Uw"></a>若闻妙法。<a id="a-Ux"></a>要相启悟。<a id="a-Uy"></a>汝有所得。<a id="a-Uz"></a>愿为我说。<a id="a-V0"></a>时舍利弗。<a id="a-V1"></a>即便答言。<a id="a-V2"></a>我今实已得甘露法。<a id="a-V3"></a>目揵罗夜那闻已。<a id="a-V4"></a>欢喜无量。<a id="a-V5"></a>叹言善哉。<a id="a-V6"></a>时为我说。<a id="a-V7"></a>舍利弗言。<a id="a-V8"></a>我今出行逢一比丘。<a id="a-V9"></a>执持衣钵。<a id="a-VA"></a>入村乞食。<a id="a-VB"></a>诸根寂静。<a id="a-VC"></a>威仪庠序。<a id="a-VD"></a>我既见已。<a id="a-VE"></a>深生恭敬。<a id="a-VF"></a>既到其所。<a id="a-VG"></a>而问之言。<a id="a-VH"></a>我意观汝。<a id="a-VI"></a>似新出家。<a id="a-VJ"></a>而能如此。<a id="a-VK"></a>摄诸情根。<a id="a-VL"></a>欲有所问。<a id="a-VM"></a>唯愿见答。<a id="a-VN"></a>汝今大师。<a id="a-VO"></a>其名何等。<a id="a-VP"></a>有所教诫。<a id="a-VQ"></a>演说何法。<a id="a-VR"></a>时阿舍婆耆。<a id="a-VS"></a>即便安庠。<a id="a-VT"></a>而见答言。<a id="a-VU"></a>我之大师。<a id="a-VV"></a>得一切种智。<a id="a-VW"></a>是甘蔗种天人之师。<a id="a-VX"></a>相好智慧。<a id="a-VY"></a>及神通力。<a id="a-VZ"></a>无与等者。<a id="a-Va"></a>我既年幼。<a id="a-Vb"></a>学道日浅。<a id="a-Vc"></a>岂能宣说如来妙法。<a id="a-Vd"></a>然以所知。<a id="a-Ve"></a>当为汝说。<a id="a-Vf"></a>即说偈言。</p>
  <p id="aVg">一切诸法本　　因缘生无主</p>
  <p id="aVh">若能解此者　　即得真实道</p>
  <p id="aVi">尔时目揵罗夜那。<a id="a-Vj"></a>闻舍利弗说此语已。<a id="a-Vk"></a>即于诸法。<a id="a-Vl"></a>远尘离垢。<a id="a-Vm"></a>得法眼净。<a id="a-Vn"></a>尔时舍利弗。<a id="a-Vo"></a>与目揵罗夜那。<a id="a-Vp"></a>各于佛法。<a id="a-Vq"></a>得甘露已。<a id="a-Vr"></a>共相谓言。<a id="a-Vs"></a>我等已于佛法。<a id="a-Vt"></a>各得利益今者宜应共往佛所。<a id="a-Vu"></a>求索出家。<a id="a-Vv"></a>作此语已各唤弟子。<a id="a-Vw"></a>而语之言。<a id="a-Vx"></a>我等今者已于佛法。<a id="a-Vy"></a>得甘露味。<a id="a-Vz"></a>唯有此法。<a id="a-W0"></a>是出世道。<a id="a-W1"></a>我今欲往求佛出家。<a id="a-W2"></a>汝等云何。<a id="a-W3"></a>诸弟子等。<a id="a-W4"></a>答其师言。<a id="a-W5"></a>我等今者有所知见。<a id="a-W6"></a>皆大师力。<a id="a-W7"></a>师若出家。<a id="a-W8"></a>我悉随从。<a id="a-W9"></a>于是二人。<a id="a-WA"></a>即将二百弟子。<a id="a-WB"></a>往诣竹园。<a id="a-WC"></a>既入门已。<a id="a-WD"></a>遥见如来。<a id="a-WE"></a>相好庄严。<a id="a-WF"></a>诸比丘众。<a id="a-WG"></a>前后围绕。<a id="a-WH"></a>心大欢喜。<a id="a-WI"></a>踊跃遍身。<a id="a-WJ"></a>尔时世尊。<a id="a-WK"></a>见舍利弗。<a id="a-WL"></a>及目揵罗夜那。<a id="a-WM"></a>与诸弟子。<a id="a-WN"></a>相随来已。<a id="a-WO"></a>告诸比丘。<a id="a-WP"></a>汝等当知。<a id="a-WQ"></a>今此二人。<a id="a-WR"></a>将诸弟子。<a id="a-WS"></a>来至我所。<a id="a-WT"></a>欲求出家。<a id="a-WU"></a>一名舍利弗。<a id="a-WV"></a>一名目揵罗夜那。<a id="a-WW"></a>当于我法中。<a id="a-WX"></a>为上弟子。<a id="a-WY"></a>舍利弗者。<a id="a-WZ"></a>于智慧中。<a id="a-Wa"></a>最为第一。<a id="a-Wb"></a>目揵罗夜那者。<a id="a-Wc"></a>于神通中。<a id="a-Wd"></a>复为无上。<a id="a-We"></a>至佛所已。<a id="a-Wf"></a>头面礼足。<a id="a-Wg"></a>而白佛言。<a id="a-Wh"></a>我于佛法。<a id="a-Wi"></a>已得道迹。<a id="a-Wj"></a>乐欲出家。<a id="a-Wk"></a>愿时听许。<a id="a-Wl"></a>尔时世尊。<a id="a-Wm"></a>即便唤言。<a id="a-Wn"></a>善来比丘。<a id="a-Wo"></a>须发自落。<a id="a-Wp"></a>袈裟着身。<a id="a-Wq"></a>即成沙门。<a id="a-Wr"></a>时彼二百弟子。<a id="a-Ws"></a>既见其师成沙门已。<a id="a-Wt"></a>俱白佛言。<a id="a-Wu"></a>我等亦欲随师出家。<a id="a-Wv"></a>唯愿世尊。<a id="a-Ww"></a>垂愍听许。<a id="a-Wx"></a>于是世尊。<a id="a-Wy"></a>即复唤言。<a id="a-Wz"></a>善来比丘。<a id="a-X0"></a>须发自落。<a id="a-X1"></a>袈裟着身。<a id="a-X2"></a>即成沙门。<a id="a-X3"></a>尔时世尊。<a id="a-X4"></a>为舍利弗及目揵罗夜那。<a id="a-X5"></a>广说四谛。<a id="a-X6"></a>二人即得阿罗汉果。<a id="a-X7"></a>又复为彼二百弟子。<a id="a-X8"></a>广说四谛。<a id="a-X9"></a>即于诸法。<a id="a-XA"></a>远尘离垢。<a id="a-XB"></a>得法眼净。<a id="a-XC"></a>乃至亦成阿罗汉果。<a id="a-XD"></a>尔时世尊。<a id="a-XE"></a>即与一千二百五十比丘。<a id="a-XF"></a>皆大阿罗汉。<a id="a-XG"></a>于摩竭提国。<a id="a-XH"></a>广利众生。<a id="a-XI"></a>诸比丘中。<a id="a-XJ"></a>多有人。<a id="a-XK"></a>名目干罗夜那世尊故。<a id="a-XL"></a>名此目揵罗夜那。<a id="a-XM"></a>为大目揵罗夜那。<a id="a-XN"></a>尔时偷罗厥叉国。<a id="a-XO"></a>有一婆罗门。<a id="a-XP"></a>名曰迦葉。<a id="a-XQ"></a>有三十二相。<a id="a-XR"></a>聪明智慧。<a id="a-XS"></a>诵四毗陀经。<a id="a-XT"></a>一切书论。<a id="a-XU"></a>无不通达。<a id="a-XV"></a>极大巨富。<a id="a-XW"></a>善能布施。<a id="a-XX"></a>其妇端正。<a id="a-XY"></a>举国无双。<a id="a-XZ"></a>二人自然无有欲想。<a id="a-Xa"></a>乃至亦不同宿一室。<a id="a-Xb"></a>久于往昔。<a id="a-Xc"></a>种善根故。<a id="a-Xd"></a>不乐在家受五欲乐。<a id="a-Xe"></a>日夜思惟。<a id="a-Xf"></a>厌离世间。<a id="a-Xg"></a>精勤求访出家之法。<a id="a-Xh"></a>如是推寻不能得。<a id="a-Xi"></a>已即舍家事。<a id="a-Xj"></a>入于山林。<a id="a-Xk"></a>心念口言。<a id="a-Xl"></a>诸佛如来。<a id="a-Xm"></a>出家修道。<a id="a-Xn"></a>我今亦当随佛出家。<a id="a-Xo"></a>即便脱去金缕织成珍宝之衣。<a id="a-Xp"></a>价直百千两金。<a id="a-Xq"></a>而着坏色纳衣。<a id="a-Xr"></a>自剃须发。<a id="a-Xs"></a>尔时诸天。<a id="a-Xt"></a>于虚空中。<a id="a-Xu"></a>既见迦葉自出家已。<a id="a-Xv"></a>而语之言。<a id="a-Xw"></a>善男子。<a id="a-Xx"></a>甘蔗种族。<a id="a-Xy"></a>白净王子。<a id="a-Xz"></a>其名萨婆悉达。<a id="a-Y0"></a>出家学道。<a id="a-Y1"></a>成一切种智。<a id="a-Y2"></a>举世号为释迦牟尼佛。<a id="a-Y3"></a>今者与千二百五十阿罗汉。<a id="a-Y4"></a>在王舍城竹园中住。</p>
  <p id="aY5">尔时迦葉。<a id="a-Y6"></a>闻天语已。<a id="a-Y7"></a>欢喜踊跃。<a id="a-Y8"></a>身毛皆竖。<a id="a-Y9"></a>即便往趣竹园僧伽蓝。<a id="a-YA"></a>尔时世尊。<a id="a-YB"></a>知其当来。<a id="a-YC"></a>而自思惟。<a id="a-YD"></a>观其善根。<a id="a-YE"></a>宜往度之。<a id="a-YF"></a>作此念已。<a id="a-YG"></a>即行逆之到子兜婆。<a id="a-YH"></a>而逢迦葉。<a id="a-YI"></a>时彼迦葉。<a id="a-YJ"></a>既见相好威仪特尊。<a id="a-YK"></a>即便合掌。<a id="a-YL"></a>而作此言。<a id="a-YM"></a>世尊实是一切种智。<a id="a-YN"></a>实是慈悲。<a id="a-YO"></a>济众生者。<a id="a-YP"></a>实是一切所归依处即便五体投地。<a id="a-YQ"></a>顶礼佛足。<a id="a-YR"></a>而白佛言。<a id="a-YS"></a>世尊。<a id="a-YT"></a>今者是我大师。<a id="a-YU"></a>我是弟子。<a id="a-YV"></a>如是三说。<a id="a-YW"></a>佛即答言。<a id="a-YX"></a>如是迦葉。<a id="a-YY"></a>我是汝师。<a id="a-YZ"></a>汝是我弟子。<a id="a-Ya"></a>佛又语言。<a id="a-Yb"></a>迦葉当知。<a id="a-Yc"></a>若人实非一切种智。<a id="a-Yd"></a>而欲受汝为弟子者。<a id="a-Ye"></a>头则破裂。<a id="a-Yf"></a>以为七分。<a id="a-Yg"></a>又复告言。<a id="a-Yh"></a>善哉迦葉。<a id="a-Yi"></a>快哉迦葉。<a id="a-Yj"></a>当知五受阴身是大苦聚。<a id="a-Yk"></a>于时迦葉。<a id="a-Yl"></a>闻此言已。<a id="a-Ym"></a>即便见谛。<a id="a-Yn"></a>乃至得于阿罗汉果。<a id="a-Yo"></a>尔时世尊。<a id="a-Yp"></a>即与迦葉。<a id="a-Yq"></a>俱还竹园。<a id="a-Yr"></a>以此迦葉。<a id="a-Ys"></a>有大威德。<a id="a-Yt"></a>智慧聪明。<a id="a-Yu"></a>是故名之。<a id="a-Yv"></a>为大迦葉。</p>
  <p id="aYw">尔时世尊。<a id="a-Yx"></a>告诸比丘。<a id="a-Yy"></a>普光如来。<a id="a-Yz"></a>出兴世时。<a id="a-Z0"></a>善慧仙人。<a id="a-Z1"></a>岂异人乎。<a id="a-Z2"></a>即我身是。<a id="a-Z3"></a>缘路所遇五百外道。<a id="a-Z4"></a>所共论议。<a id="a-Z5"></a>及随喜者。<a id="a-Z6"></a>今此会中优楼频螺迦葉兄弟。<a id="a-Z7"></a>及其眷属千比丘是。<a id="a-Z8"></a>时卖花女者。<a id="a-Z9"></a>今耶输陀罗是。<a id="a-ZA"></a>善慧仙人。<a id="a-ZB"></a>发布地时。<a id="a-ZC"></a>傍有二人。<a id="a-ZD"></a>扫佛前地。<a id="a-ZE"></a>及二百人。<a id="a-ZF"></a>随喜助者。<a id="a-ZG"></a>今此会中。<a id="a-ZH"></a>舍利弗大目揵罗夜那。<a id="a-ZI"></a>并二百弟子比丘是。<a id="a-ZJ"></a>虚空诸天。<a id="a-ZK"></a>见善慧仙人。<a id="a-ZL"></a>以发布地。<a id="a-ZM"></a>悉皆随喜。<a id="a-ZN"></a>而赞叹者。<a id="a-ZO"></a>我初得道鹿野苑中。<a id="a-ZP"></a>始转法轮。<a id="a-ZQ"></a>八万天子。<a id="a-ZR"></a>及频毗婆罗王。<a id="a-ZS"></a>所将眷属。<a id="a-ZT"></a>八万那由他人。<a id="a-ZU"></a>及九十六万那由他天是。<a id="a-ZV"></a>汝等当知。<a id="a-ZW"></a>过去种因。<a id="a-ZX"></a>经无量劫。<a id="a-ZY"></a>终不磨灭。<a id="a-ZZ"></a>我于往昔。<a id="a-Za"></a>精勤修习一切善业。<a id="a-Zb"></a>及发大愿。<a id="a-Zc"></a>心不退转故。<a id="a-Zd"></a>于今者而得成就一切种智。<a id="a-Ze"></a>汝等宜应勤修道行。<a id="a-Zf"></a>无得懈怠。<a id="a-Zg"></a>时诸比丘。<a id="a-Zh"></a>闻佛所说。<a id="a-Zi"></a>欢喜顶戴。<a id="a-Zj"></a>作礼而退。</p>
 </body>
</html>