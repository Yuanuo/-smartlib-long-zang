<!doctype html>
<html id="z3IBU6xWc" data-ver="2316">
 <head>
  <meta charset="utf-8">
  <meta author="僧伽提婆">
  <meta library="龙藏">
  <meta catalog="小乘阿含部">
  <meta period="东晋">
 </head>
 <body>
  <h1 id="a1">中阿含经卷第三</h1>
  <h2 id="a2">业相应品第二（有十经）（初一日诵）</h2>
  <p id="a3">盐喻、<a id="a-4"></a>惒破、<a id="a-5"></a>度，<a id="a-6"></a>罗云、<a id="a-7"></a>思、<a id="a-8"></a>伽蓝，</p>
  <p id="a9">伽弥尼、<a id="a-A"></a>师子，<a id="a-B"></a>尼乾、<a id="a-C"></a>波罗牢。</p>
  <p data-pb></p>
  <h2 id="aD">业相应品盐喻经第一</h2>
  <p id="aE">我闻如是：<a id="a-F"></a>一时，<a id="a-G"></a>佛游舍卫国，<a id="a-H"></a>在胜林给孤独园。</p>
  <p id="aI">尔时，<a id="a-J"></a>世尊告诸比丘：<a id="a-K"></a>“随人所作业则受其报，<a id="a-L"></a>如是，<a id="a-M"></a>不行梵行不得尽苦。<a id="a-N"></a>若作是说，<a id="a-O"></a>随人所作业则受其报，<a id="a-P"></a>如是，<a id="a-Q"></a>修行梵行便得尽苦。<a id="a-R"></a>所以者何？<a id="a-S"></a>若使有人作不善业，<a id="a-T"></a>必受苦果地狱之报。<a id="a-U"></a>云何有人作不善业，<a id="a-V"></a>必受苦果地狱之报？<a id="a-W"></a>谓有一人不修身、<a id="a-X"></a>不修戒、<a id="a-Y"></a>不修心、<a id="a-Z"></a>不修慧，<a id="a-a"></a>寿命甚短，<a id="a-b"></a>是谓有人作不善业，<a id="a-c"></a>必受苦果地狱之报。<a id="a-d"></a>犹如有人以一两盐投少水中，<a id="a-e"></a>欲令水咸不可得饮。<a id="a-f"></a>于意云何？<a id="a-g"></a>此一两盐能令少水咸叵饮耶？<a id="a-h"></a>”</p>
  <p id="ai">答曰：<a id="a-j"></a>“如是，<a id="a-k"></a>世尊。<a id="a-l"></a>”</p>
  <p id="am">“所以者何？<a id="a-n"></a>盐多水少，<a id="a-o"></a>是故能令咸不可饮。<a id="a-p"></a>如是，<a id="a-q"></a>有人作不善业，<a id="a-r"></a>必受苦果地狱之报。<a id="a-s"></a>云何有人作不善业，<a id="a-t"></a>必受苦果地狱之报？<a id="a-u"></a>谓有一人不修身、<a id="a-v"></a>不修戒、<a id="a-w"></a>不修心、<a id="a-x"></a>不修慧，<a id="a-y"></a>寿命甚短，<a id="a-z"></a>是谓有人作不善业，<a id="a-10"></a>必受苦果地狱之报。</p>
  <p id="a11">“复次，<a id="a-12"></a>有人作不善业，<a id="a-13"></a>必受苦果现法之报。<a id="a-14"></a>云何有人作不善业，<a id="a-15"></a>必受苦果现法之报？<a id="a-16"></a>谓有一人修身、<a id="a-17"></a>修戒、<a id="a-18"></a>修心、<a id="a-19"></a>修慧，<a id="a-1A"></a>寿命极长，<a id="a-1B"></a>是谓有人作不善业，<a id="a-1C"></a>必受苦果现法之报。<a id="a-1D"></a>犹如有人以一两盐投恒水中，<a id="a-1E"></a>欲令水咸不可得饮。<a id="a-1F"></a>于意云何？<a id="a-1G"></a>此一两盐能令恒水咸叵饮耶？<a id="a-1H"></a>”</p>
  <p id="a1I">答曰：<a id="a-1J"></a>“不也，<a id="a-1K"></a>世尊。<a id="a-1L"></a>”</p>
  <p id="a1M">“所以者何？<a id="a-1N"></a>恒水甚多，<a id="a-1O"></a>一两盐少，<a id="a-1P"></a>是故不能令咸叵饮。<a id="a-1Q"></a>如是，<a id="a-1R"></a>有人作不善业，<a id="a-1S"></a>必受苦果现法之报。<a id="a-1T"></a>云何有人作不善业，<a id="a-1U"></a>必受苦果现法之报？<a id="a-1V"></a>谓有人修身、<a id="a-1W"></a>修戒、<a id="a-1X"></a>修心、<a id="a-1Y"></a>修慧，<a id="a-1Z"></a>寿命极长，<a id="a-1a"></a>是谓有人作不善业，<a id="a-1b"></a>必受苦果现法之报。</p>
  <p id="a1c">“复次，<a id="a-1d"></a>有人作不善业，<a id="a-1e"></a>必受苦果地狱之报。<a id="a-1f"></a>云何有人作不善业，<a id="a-1g"></a>必受苦果地狱之报？<a id="a-1h"></a>谓有一人不修身、<a id="a-1i"></a>不修戒、<a id="a-1j"></a>不修心、<a id="a-1k"></a>不修慧，<a id="a-1l"></a>寿命甚短，<a id="a-1m"></a>是谓有人作不善业，<a id="a-1n"></a>必受苦果地狱之报。<a id="a-1o"></a>犹如有人夺取他羊。<a id="a-1p"></a>云何有人夺取他羊？<a id="a-1q"></a>谓夺羊者，<a id="a-1r"></a>或王、<a id="a-1s"></a>王臣，<a id="a-1t"></a>极有威势；<a id="a-1u"></a>彼羊主者，<a id="a-1v"></a>贫贱无力，<a id="a-1w"></a>彼以无力故便种种承望，<a id="a-1x"></a>叉手求索而作是说：<a id="a-1y"></a>‘尊者，<a id="a-1z"></a>可见还羊，<a id="a-20"></a>若见与值！<a id="a-21"></a>’是谓有人夺取他羊。<a id="a-22"></a>如是，<a id="a-23"></a>有人作不善业，<a id="a-24"></a>必受苦果地狱之报。<a id="a-25"></a>云何有人作不善业，<a id="a-26"></a>必受苦果地狱之报？<a id="a-27"></a>谓有一人不修身、<a id="a-28"></a>不修戒、<a id="a-29"></a>不修心、<a id="a-2A"></a>不修慧，<a id="a-2B"></a>寿命甚短，<a id="a-2C"></a>是谓有人作不善业，<a id="a-2D"></a>必受苦果地狱之报。</p>
  <p id="a2E">“复次，<a id="a-2F"></a>有人作不善业，<a id="a-2G"></a>必受苦果现法之报。<a id="a-2H"></a>云何有人作不善业，<a id="a-2I"></a>必受苦果现法之报？<a id="a-2J"></a>谓有一人修身、<a id="a-2K"></a>修戒、<a id="a-2L"></a>修心、<a id="a-2M"></a>修慧，<a id="a-2N"></a>寿命极长，<a id="a-2O"></a>是谓有人作不善业，<a id="a-2P"></a>必受苦果现法之报。<a id="a-2Q"></a>犹如有人虽窃他羊，<a id="a-2R"></a>主还夺取。<a id="a-2S"></a>云何有人虽窃他羊，<a id="a-2T"></a>主还夺取？<a id="a-2U"></a>谓窃羊者贫贱无势，<a id="a-2V"></a>彼羊主者或王、<a id="a-2W"></a>王臣，<a id="a-2X"></a>极有威力，<a id="a-2Y"></a>以有力故收缚窃者，<a id="a-2Z"></a>还夺取羊，<a id="a-2a"></a>是谓有人虽窃他羊，<a id="a-2b"></a>主还夺取。<a id="a-2c"></a>如是，<a id="a-2d"></a>有人作不善业，<a id="a-2e"></a>必受苦果现法之报。<a id="a-2f"></a>云何有人作不善业，<a id="a-2g"></a>必受苦果现法之报？<a id="a-2h"></a>谓有一人修身、<a id="a-2i"></a>修戒、<a id="a-2j"></a>修心、<a id="a-2k"></a>修慧，<a id="a-2l"></a>寿命极长，<a id="a-2m"></a>是谓有人作不善业，<a id="a-2n"></a>必受苦果现法之报。</p>
  <p id="a2o">“复次，<a id="a-2p"></a>有人作不善业，<a id="a-2q"></a>必受苦果地狱之报。<a id="a-2r"></a>云何有人作不善业，<a id="a-2s"></a>必受苦果地狱之报？<a id="a-2t"></a>谓有一人不修身、<a id="a-2u"></a>不修戒、<a id="a-2v"></a>不修心、<a id="a-2w"></a>不修慧，<a id="a-2x"></a>寿命甚短，<a id="a-2y"></a>是谓有人作不善业，<a id="a-2z"></a>必受苦果地狱之报。<a id="a-30"></a>犹如有人负他五钱，<a id="a-31"></a>为主所缚，<a id="a-32"></a>乃至一钱亦为主所缚。<a id="a-33"></a>云何有人负他五钱，<a id="a-34"></a>为主所缚，<a id="a-35"></a>乃至一钱亦为主所缚？<a id="a-36"></a>谓负债人贫无力势，<a id="a-37"></a>彼贫无力故，<a id="a-38"></a>负他五钱，<a id="a-39"></a>为主所缚，<a id="a-3A"></a>乃至一钱亦为主所缚，<a id="a-3B"></a>是谓有人负他五钱，<a id="a-3C"></a>为主所缚，<a id="a-3D"></a>乃至一钱亦为主所缚。<a id="a-3E"></a>如是，<a id="a-3F"></a>有人作不善业，<a id="a-3G"></a>必受苦果地狱之报。<a id="a-3H"></a>云何有人作不善业，<a id="a-3I"></a>必受苦果地狱之报？<a id="a-3J"></a>谓有一人不修身、<a id="a-3K"></a>不修戒、<a id="a-3L"></a>不修心、<a id="a-3M"></a>不修慧，<a id="a-3N"></a>寿命甚短，<a id="a-3O"></a>是谓有一人作不善业，<a id="a-3P"></a>必受苦果地狱之报。</p>
  <p id="a3Q">“复次，<a id="a-3R"></a>有人作不善业，<a id="a-3S"></a>必受苦果现法之报。<a id="a-3T"></a>云何有人作不善业，<a id="a-3U"></a>必受苦果现法之报？<a id="a-3V"></a>谓有一人修身、<a id="a-3W"></a>修戒、<a id="a-3X"></a>修心、<a id="a-3Y"></a>修慧，<a id="a-3Z"></a>寿命极长，<a id="a-3a"></a>是谓有人作不善业，<a id="a-3b"></a>必受苦果现法之报。<a id="a-3c"></a>犹如有人虽负百钱，<a id="a-3d"></a>不为主所缚，<a id="a-3e"></a>乃至千万亦不为主所缚。<a id="a-3f"></a>云何有人虽负百钱，<a id="a-3g"></a>不为主所缚，<a id="a-3h"></a>乃至千万亦不为主所缚？<a id="a-3i"></a>谓负债人产业无量，<a id="a-3j"></a>极有势力，<a id="a-3k"></a>彼以是故，<a id="a-3l"></a>虽负百钱，<a id="a-3m"></a>不为主所缚，<a id="a-3n"></a>乃至千万亦不为主所缚，<a id="a-3o"></a>是谓有人虽负百钱，<a id="a-3p"></a>不为主所缚，<a id="a-3q"></a>乃至千万亦不为主所缚。<a id="a-3r"></a>如是，<a id="a-3s"></a>有人作不善业，<a id="a-3t"></a>必受苦果现法之报。<a id="a-3u"></a>云何有人作不善业，<a id="a-3v"></a>必受苦果现法之报？<a id="a-3w"></a>谓有一人修身、<a id="a-3x"></a>修戒、<a id="a-3y"></a>修心、<a id="a-3z"></a>修慧，<a id="a-40"></a>寿命极长，<a id="a-41"></a>是谓有人作不善业，<a id="a-42"></a>必受苦果现法之报；<a id="a-43"></a>彼于现法设受善恶业报而轻微也。<a id="a-44"></a>”</p>
  <p id="a45">佛说如是，<a id="a-46"></a>彼诸比丘闻佛所说，<a id="a-47"></a>欢喜奉行。</p>
  <p data-pb></p>
  <h2 id="a48">业相应品和破经第二（和乎遏切）</h2>
  <p id="a49">我闻如是：<a id="a-4A"></a>一时，<a id="a-4B"></a>佛游释羇瘦迦维罗卫，<a id="a-4C"></a>在尼拘类园。</p>
  <p id="a4D">尔时，<a id="a-4E"></a>尊者大目揵连与比丘众俱，<a id="a-4F"></a>于中食后有所为故，<a id="a-4G"></a>集坐讲堂。<a id="a-4H"></a>是时，<a id="a-4I"></a>尼乾有弟子，<a id="a-4J"></a>释种，<a id="a-4K"></a>名曰惒破，<a id="a-4L"></a>中后彷徉至尊者大目揵连所，<a id="a-4M"></a>共相问讯，<a id="a-4N"></a>却坐一面。</p>
  <p id="a4O">于是，<a id="a-4P"></a>尊者大目揵连问如此事：<a id="a-4Q"></a>“于惒破意云何？<a id="a-4R"></a>若有比丘身、<a id="a-4S"></a>口、<a id="a-4T"></a>意护，<a id="a-4U"></a>汝颇见是处，<a id="a-4V"></a>因此生不善漏，<a id="a-4W"></a>令至后世耶？<a id="a-4X"></a>”</p>
  <p id="a4Y">惒破答曰：<a id="a-4Z"></a>“大目揵连，<a id="a-4a"></a>若有比丘身、<a id="a-4b"></a>口、<a id="a-4c"></a>意护，<a id="a-4d"></a>我见是处，<a id="a-4e"></a>因此生不善漏令至后世。<a id="a-4f"></a>大目揵连，<a id="a-4g"></a>若有前世行不善行，<a id="a-4h"></a>因此生不善漏令至后世。<a id="a-4i"></a>”</p>
  <p id="a4j">后时，<a id="a-4k"></a>世尊静处宴坐，<a id="a-4l"></a>以净天耳出过于人，<a id="a-4m"></a>闻尊者大目揵连与尼乾弟子释惒破共论如是。<a id="a-4n"></a>世尊闻已，<a id="a-4o"></a>则于晡时从宴坐起，<a id="a-4p"></a>往诣讲堂比丘众前，<a id="a-4q"></a>敷座而坐。</p>
  <p id="a4r">世尊坐已，<a id="a-4s"></a>问曰：<a id="a-4t"></a>“目揵连，<a id="a-4u"></a>向与尼乾弟子释惒破共论何事？<a id="a-4v"></a>复以何事集坐讲堂？<a id="a-4w"></a>”</p>
  <p id="a4x">尊者大目揵连白曰：<a id="a-4y"></a>“世尊，<a id="a-4z"></a>我今日与比丘众俱，<a id="a-50"></a>于中食后有所为故，<a id="a-51"></a>集坐讲堂。<a id="a-52"></a>此尼乾弟子释惒破中后彷徉来至我所，<a id="a-53"></a>共相问讯，<a id="a-54"></a>却坐一面。<a id="a-55"></a>我问如是：<a id="a-56"></a>‘于惒破意云何？<a id="a-57"></a>若有比丘身、<a id="a-58"></a>口、<a id="a-59"></a>意护，<a id="a-5A"></a>汝颇见是处，<a id="a-5B"></a>因此生不善漏令至后世耶？<a id="a-5C"></a>’尼乾弟子释惒破即答我言：<a id="a-5D"></a>‘若有比丘身、<a id="a-5E"></a>口、<a id="a-5F"></a>意护，<a id="a-5G"></a>我见是处，<a id="a-5H"></a>因此生不善漏令至后世。<a id="a-5I"></a>大目揵连，<a id="a-5J"></a>若有前世行不善行，<a id="a-5K"></a>因此生不善漏令至后世。<a id="a-5L"></a>’世尊，<a id="a-5M"></a>向与尼乾弟子释惒破共论如是，<a id="a-5N"></a>以此事故，<a id="a-5O"></a>集坐讲堂。<a id="a-5P"></a>”</p>
  <p id="a5Q">于是，<a id="a-5R"></a>世尊语尼乾弟子释惒破曰：<a id="a-5S"></a>“若我所说是者，<a id="a-5T"></a>汝当言是；<a id="a-5U"></a>若不是者，<a id="a-5V"></a>当言不是。<a id="a-5W"></a>汝有所疑，<a id="a-5X"></a>便可问我：<a id="a-5Y"></a>‘沙门瞿昙，<a id="a-5Z"></a>此有何事？<a id="a-5a"></a>此有何义？<a id="a-5b"></a>’随我所说，<a id="a-5c"></a>汝若能受者，<a id="a-5d"></a>我可与汝共论此事。<a id="a-5e"></a>”</p>
  <p id="a5f">惒破答曰：<a id="a-5g"></a>“沙门瞿昙，<a id="a-5h"></a>若所说是，<a id="a-5i"></a>我当言是；<a id="a-5j"></a>若不是者，<a id="a-5k"></a>当言不是。<a id="a-5l"></a>我若有疑，<a id="a-5m"></a>当问瞿昙：<a id="a-5n"></a>‘瞿昙，<a id="a-5o"></a>此有何事？<a id="a-5p"></a>此有何义？<a id="a-5q"></a>’随沙门瞿昙所说，<a id="a-5r"></a>我则受持，<a id="a-5s"></a>沙门瞿昙但当与我共论此事。<a id="a-5t"></a>”</p>
  <p id="a5u">世尊问曰：<a id="a-5v"></a>“于惒破意云何？<a id="a-5w"></a>若有比丘生不善身行、<a id="a-5x"></a>漏、<a id="a-5y"></a>烦热、<a id="a-5z"></a>忧戚，<a id="a-60"></a>彼于后时不善身行灭，<a id="a-61"></a>不更造新业，<a id="a-62"></a>弃舍故业，<a id="a-63"></a>即于现世便得究竟而无烦热，<a id="a-64"></a>常住不变，<a id="a-65"></a>谓圣慧所见、<a id="a-66"></a>圣慧所知也。<a id="a-67"></a>身生不善、<a id="a-68"></a>口行不善、<a id="a-69"></a>意行不善无明行、<a id="a-6A"></a>漏、<a id="a-6B"></a>烦热、<a id="a-6C"></a>忧戚，<a id="a-6D"></a>彼于后时不善无明行灭，<a id="a-6E"></a>不更造新业，<a id="a-6F"></a>弃舍故业，<a id="a-6G"></a>即于现世便得究竟而无烦热，<a id="a-6H"></a>常住不变，<a id="a-6I"></a>谓圣慧所见、<a id="a-6J"></a>圣慧所知。<a id="a-6K"></a>云何，<a id="a-6L"></a>惒破，<a id="a-6M"></a>如是比丘身、<a id="a-6N"></a>口、<a id="a-6O"></a>意护，<a id="a-6P"></a>汝颇见是处，<a id="a-6Q"></a>因此生不善漏令至后世耶？<a id="a-6R"></a>”</p>
  <p id="a6S">惒破答曰：<a id="a-6T"></a>“瞿昙，<a id="a-6U"></a>若有比丘如是身、<a id="a-6V"></a>口、<a id="a-6W"></a>意护，<a id="a-6X"></a>我不见是处，<a id="a-6Y"></a>因此生不善漏令至后世。<a id="a-6Z"></a>”</p>
  <p id="a6a">世尊叹曰：<a id="a-6b"></a>“善哉！<a id="a-6c"></a>惒破。<a id="a-6d"></a>云何，<a id="a-6e"></a>惒破？<a id="a-6f"></a>若有比丘无明已尽，<a id="a-6g"></a>明已生；<a id="a-6h"></a>彼无明已尽，<a id="a-6i"></a>明已生，<a id="a-6j"></a>生后身觉便知生后身觉，<a id="a-6k"></a>生后命觉便知生后命觉，<a id="a-6l"></a>身坏命终，<a id="a-6m"></a>寿已毕讫，<a id="a-6n"></a>即于现世一切所觉便尽止息，<a id="a-6o"></a>当知至竟冷。<a id="a-6p"></a>犹如，<a id="a-6q"></a>惒破，<a id="a-6r"></a>因树有影，<a id="a-6s"></a>若使有人持利斧来斫彼树根，<a id="a-6t"></a>段段斩截，<a id="a-6u"></a>破为十分，<a id="a-6v"></a>或为百分，<a id="a-6w"></a>火烧成灰，<a id="a-6x"></a>或大风吹，<a id="a-6y"></a>或著水中。<a id="a-6z"></a>于惒破意云何？<a id="a-70"></a>影因树有，<a id="a-71"></a>彼影从是已绝其因，<a id="a-72"></a>灭不生耶？<a id="a-73"></a>”</p>
  <p id="a74">惒破答曰：<a id="a-75"></a>“如是，<a id="a-76"></a>瞿昙。<a id="a-77"></a>”</p>
  <p id="a78">“惒破，<a id="a-79"></a>当知比丘亦复如是，<a id="a-7A"></a>无明已尽，<a id="a-7B"></a>明已生；<a id="a-7C"></a>彼无明已尽，<a id="a-7D"></a>明已生，<a id="a-7E"></a>生后身觉便知生后身觉，<a id="a-7F"></a>生后命觉便知生后命觉，<a id="a-7G"></a>身坏命终，<a id="a-7H"></a>寿已毕讫，<a id="a-7I"></a>即于现世一切所觉便尽止息，<a id="a-7J"></a>当知至竟冷。<a id="a-7K"></a>惒破，<a id="a-7L"></a>比丘如是正心解脱，<a id="a-7M"></a>便得六善住处。<a id="a-7N"></a>云何为六？<a id="a-7O"></a>惒破，<a id="a-7P"></a>比丘眼见色，<a id="a-7Q"></a>不喜不忧，<a id="a-7R"></a>舍求无为，<a id="a-7S"></a>正念正智。<a id="a-7T"></a>惒破，<a id="a-7U"></a>比丘如是正心解脱，<a id="a-7V"></a>是谓得第一善住处。<a id="a-7W"></a>如是，<a id="a-7X"></a>耳、<a id="a-7Y"></a>鼻、<a id="a-7Z"></a>舌、<a id="a-7a"></a>身、<a id="a-7b"></a>意知法，<a id="a-7c"></a>不喜不忧，<a id="a-7d"></a>舍求无为，<a id="a-7e"></a>正念正智。<a id="a-7f"></a>惒破，<a id="a-7g"></a>比丘如是正心解脱，<a id="a-7h"></a>是谓得第六善住处。<a id="a-7i"></a>惒破，<a id="a-7j"></a>比丘如是正心解脱，<a id="a-7k"></a>得此六善住处。<a id="a-7l"></a>”</p>
  <p id="a7m">惒破白曰：<a id="a-7n"></a>“如是，<a id="a-7o"></a>瞿昙，<a id="a-7p"></a>多闻圣弟子如是正心解脱，<a id="a-7q"></a>得六善住处。<a id="a-7r"></a>云何为六？<a id="a-7s"></a>瞿昙，<a id="a-7t"></a>多闻圣弟子眼见色，<a id="a-7u"></a>不喜不忧，<a id="a-7v"></a>舍求无为，<a id="a-7w"></a>正念正智。<a id="a-7x"></a>瞿昙，<a id="a-7y"></a>多闻圣弟子如是正心解脱，<a id="a-7z"></a>是谓得第一善住处。<a id="a-80"></a>如是，<a id="a-81"></a>耳、<a id="a-82"></a>鼻、<a id="a-83"></a>舌、<a id="a-84"></a>身、<a id="a-85"></a>意知法，<a id="a-86"></a>不喜不忧，<a id="a-87"></a>舍求无为，<a id="a-88"></a>正念正智。<a id="a-89"></a>如是，<a id="a-8A"></a>瞿昙，<a id="a-8B"></a>多闻圣弟子如是正心解脱，<a id="a-8C"></a>是谓得第六善住处。<a id="a-8D"></a>如是，<a id="a-8E"></a>瞿昙，<a id="a-8F"></a>多闻圣弟子如是正心解脱，<a id="a-8G"></a>得此六善住处。<a id="a-8H"></a>”</p>
  <p id="a8I">于是，<a id="a-8J"></a>惒破白世尊曰：<a id="a-8K"></a>“瞿昙，<a id="a-8L"></a>我已知。<a id="a-8M"></a>善逝，<a id="a-8N"></a>我已解。<a id="a-8O"></a>瞿昙，<a id="a-8P"></a>犹明目人，<a id="a-8Q"></a>覆者仰之，<a id="a-8R"></a>覆者发之；<a id="a-8S"></a>迷者示道，<a id="a-8T"></a>暗中施明，<a id="a-8U"></a>若有眼者便见于色。<a id="a-8V"></a>沙门瞿昙亦复如是，<a id="a-8W"></a>为我无量方便说法现义，<a id="a-8X"></a>随其诸道。<a id="a-8Y"></a>世尊，<a id="a-8Z"></a>我今自归于佛、<a id="a-8a"></a>法及比丘众，<a id="a-8b"></a>惟愿世尊受我为优婆塞！<a id="a-8c"></a>从今日始，<a id="a-8d"></a>终身自归，<a id="a-8e"></a>乃至命尽。</p>
  <p id="a8f">“世尊，<a id="a-8g"></a>犹如有人养不良马，<a id="a-8h"></a>望得其利，<a id="a-8i"></a>徒自疲劳而不获利。<a id="a-8j"></a>世尊，<a id="a-8k"></a>我亦如是，<a id="a-8l"></a>彼愚痴尼乾不善晓了，<a id="a-8m"></a>不能解知，<a id="a-8n"></a>不识良田而不自审，<a id="a-8o"></a>长夜奉敬供养礼事，<a id="a-8p"></a>望得其利，<a id="a-8q"></a>唐苦无益。<a id="a-8r"></a>世尊，<a id="a-8s"></a>我今再自归佛、<a id="a-8t"></a>法及比丘众，<a id="a-8u"></a>惟愿世尊受我为优婆塞！<a id="a-8v"></a>从今日始，<a id="a-8w"></a>终身自归，<a id="a-8x"></a>乃至命尽。</p>
  <p id="a8y">“世尊，<a id="a-8z"></a>我本无知，<a id="a-90"></a>于愚痴尼乾有信有敬，<a id="a-91"></a>从今日断。<a id="a-92"></a>所以者何？<a id="a-93"></a>欺诳我故。<a id="a-94"></a>世尊，<a id="a-95"></a>我今三自归佛、<a id="a-96"></a>法及比丘众，<a id="a-97"></a>惟愿世尊受我为优婆塞！<a id="a-98"></a>从今日始，<a id="a-99"></a>终身自归，<a id="a-9A"></a>乃至命尽。<a id="a-9B"></a>”</p>
  <p id="a9C">佛说如是，<a id="a-9D"></a>释惒破及诸比丘闻佛所说，<a id="a-9E"></a>欢喜奉行。</p>
  <p data-pb></p>
  <h2 id="a9F">业相应品度经第三</h2>
  <p id="a9G">我闻如是：<a id="a-9H"></a>一时，<a id="a-9I"></a>佛游舍卫国，<a id="a-9J"></a>在胜林给孤独园。</p>
  <p id="a9K">尔时，<a id="a-9L"></a>世尊告诸比丘：<a id="a-9M"></a>“有三度处异姓、<a id="a-9N"></a>异名、<a id="a-9O"></a>异宗、<a id="a-9P"></a>异说，<a id="a-9Q"></a>谓有慧者善受、<a id="a-9R"></a>极持而为他说，<a id="a-9S"></a>然不获利。<a id="a-9T"></a>云何为三？<a id="a-9U"></a>或有沙门、<a id="a-9V"></a>梵志如是见、<a id="a-9W"></a>如是说，<a id="a-9X"></a>谓人所为一切皆因宿命造。<a id="a-9Y"></a>复有沙门、<a id="a-9Z"></a>梵志如是见、<a id="a-9a"></a>如是说，<a id="a-9b"></a>谓人所为一切皆因尊佑造。<a id="a-9c"></a>复有沙门、<a id="a-9d"></a>梵志如是见、<a id="a-9e"></a>如是说，<a id="a-9f"></a>谓人所为一切皆无因无缘。</p>
  <p id="a9g">“于中若有沙门、<a id="a-9h"></a>梵志如是见、<a id="a-9i"></a>如是说，<a id="a-9j"></a>谓人所为一切皆因宿命造者，<a id="a-9k"></a>我便往彼，<a id="a-9l"></a>到已即问：<a id="a-9m"></a>‘诸贤，<a id="a-9n"></a>实如是见、<a id="a-9o"></a>如是说，<a id="a-9p"></a>谓人所为一切皆因宿命造耶？<a id="a-9q"></a>’彼答言：<a id="a-9r"></a>‘尔。<a id="a-9s"></a>’我复语彼：<a id="a-9t"></a>‘若如是者，<a id="a-9u"></a>诸贤等皆是杀生。<a id="a-9v"></a>所以者何？<a id="a-9w"></a>以其一切皆因宿命造故。<a id="a-9x"></a>如是，<a id="a-9y"></a>诸贤皆是不与取、<a id="a-9z"></a>邪淫、<a id="a-A0"></a>妄言乃至邪见。<a id="a-A1"></a>所以者何？<a id="a-A2"></a>以其一切皆因宿命造故。<a id="a-A3"></a>诸贤，<a id="a-A4"></a>若一切皆因宿命造，<a id="a-A5"></a>见如真者，<a id="a-A6"></a>于内因内，<a id="a-A7"></a>作以不作，<a id="a-A8"></a>都无欲、<a id="a-A9"></a>无方便。<a id="a-AA"></a>诸贤，<a id="a-AB"></a>若于作以不作，<a id="a-AC"></a>不知如真者，<a id="a-AD"></a>便失正念，<a id="a-AE"></a>无正智，<a id="a-AF"></a>则无可以教。<a id="a-AG"></a>’如沙门法如是说者，<a id="a-AH"></a>乃可以理伏彼沙门、<a id="a-AI"></a>梵志。</p>
  <p id="aAJ">“于中若有沙门、<a id="a-AK"></a>梵志如是见，<a id="a-AL"></a>如是说，<a id="a-AM"></a>谓人所为一切皆因尊佑造者，<a id="a-AN"></a>我便往彼，<a id="a-AO"></a>到已即问：<a id="a-AP"></a>‘诸贤，<a id="a-AQ"></a>实如是见、<a id="a-AR"></a>如是说，<a id="a-AS"></a>谓人所为一切皆因尊佑造耶？<a id="a-AT"></a>’彼答言：<a id="a-AU"></a>‘尔。<a id="a-AV"></a>’我复语彼：<a id="a-AW"></a>‘若如是者，<a id="a-AX"></a>诸贤等皆是杀生。<a id="a-AY"></a>所以者何？<a id="a-AZ"></a>以其一切皆因尊佑造故。<a id="a-Aa"></a>如是，<a id="a-Ab"></a>诸贤皆是不与取、<a id="a-Ac"></a>邪淫、<a id="a-Ad"></a>妄言乃至邪见。<a id="a-Ae"></a>所以者何？<a id="a-Af"></a>以其一切皆因尊佑造故。<a id="a-Ag"></a>诸贤，<a id="a-Ah"></a>若一切皆因尊佑造，<a id="a-Ai"></a>见如真者，<a id="a-Aj"></a>于内因内，<a id="a-Ak"></a>作以不作，<a id="a-Al"></a>都无欲、<a id="a-Am"></a>无方便。<a id="a-An"></a>诸贤，<a id="a-Ao"></a>若于作以不作，<a id="a-Ap"></a>不知如真者，<a id="a-Aq"></a>便失正念，<a id="a-Ar"></a>无正智，<a id="a-As"></a>则无可以教。<a id="a-At"></a>’如沙门法如是说者，<a id="a-Au"></a>乃可以理伏彼沙门、<a id="a-Av"></a>梵志。</p>
  <p id="aAw">“于中若有沙门、<a id="a-Ax"></a>梵志如是见、<a id="a-Ay"></a>如是说，<a id="a-Az"></a>谓人所为一切皆无因无缘者，<a id="a-B0"></a>我便往彼，<a id="a-B1"></a>到已即问：<a id="a-B2"></a>‘诸贤，<a id="a-B3"></a>实如是见、<a id="a-B4"></a>如是说，<a id="a-B5"></a>谓人所为一切皆无因无缘耶？<a id="a-B6"></a>’彼答言：<a id="a-B7"></a>‘尔。<a id="a-B8"></a>’我复语彼：<a id="a-B9"></a>‘若如是者，<a id="a-BA"></a>诸贤等皆是杀生。<a id="a-BB"></a>所以者何？<a id="a-BC"></a>以其一切皆无因无缘故。<a id="a-BD"></a>如是，<a id="a-BE"></a>诸贤皆是不与取、<a id="a-BF"></a>邪淫、<a id="a-BG"></a>妄言乃至邪见。<a id="a-BH"></a>所以者何？<a id="a-BI"></a>以其一切皆无因无缘故。<a id="a-BJ"></a>诸贤，<a id="a-BK"></a>若一切皆无因无缘，<a id="a-BL"></a>见如真者，<a id="a-BM"></a>于内因内，<a id="a-BN"></a>作以不作，<a id="a-BO"></a>都无欲、<a id="a-BP"></a>无方便。<a id="a-BQ"></a>诸贤，<a id="a-BR"></a>若于作以不作，<a id="a-BS"></a>不知如真者，<a id="a-BT"></a>便失正念，<a id="a-BU"></a>无正智，<a id="a-BV"></a>则无可以教。<a id="a-BW"></a>’如沙门法如是说者，<a id="a-BX"></a>乃可以理伏彼沙门、<a id="a-BY"></a>梵志。</p>
  <p id="aBZ">“我所自知、<a id="a-Ba"></a>自觉法，<a id="a-Bb"></a>为汝说者，<a id="a-Bc"></a>若沙门、<a id="a-Bd"></a>梵志，<a id="a-Be"></a>若天、<a id="a-Bf"></a>魔、<a id="a-Bg"></a>梵及余世间皆无能伏，<a id="a-Bh"></a>皆无能秽，<a id="a-Bi"></a>皆无能制。<a id="a-Bj"></a>云何我所自知、<a id="a-Bk"></a>自觉法为汝说，<a id="a-Bl"></a>非为沙门、<a id="a-Bm"></a>梵志，<a id="a-Bn"></a>若天、<a id="a-Bo"></a>魔、<a id="a-Bp"></a>梵及余世间所能伏、<a id="a-Bq"></a>所能秽、<a id="a-Br"></a>所能制？<a id="a-Bs"></a>谓有六处法，<a id="a-Bt"></a>我所自知、<a id="a-Bu"></a>自觉为汝说，<a id="a-Bv"></a>非为沙门、<a id="a-Bw"></a>梵志，<a id="a-Bx"></a>若天、<a id="a-By"></a>魔、<a id="a-Bz"></a>梵及余世间所能伏、<a id="a-C0"></a>所能秽、<a id="a-C1"></a>所能制。<a id="a-C2"></a>复有六界法，<a id="a-C3"></a>我所自知、<a id="a-C4"></a>自觉为汝说，<a id="a-C5"></a>非为沙门、<a id="a-C6"></a>梵志，<a id="a-C7"></a>若天、<a id="a-C8"></a>魔、<a id="a-C9"></a>梵及余世间所能伏、<a id="a-CA"></a>所能秽、<a id="a-CB"></a>所能制。</p>
  <p id="aCC">“云何六处法，<a id="a-CD"></a>我所自知、<a id="a-CE"></a>自觉为汝说？<a id="a-CF"></a>谓眼处，<a id="a-CG"></a>耳、<a id="a-CH"></a>鼻、<a id="a-CI"></a>舌、<a id="a-CJ"></a>身、<a id="a-CK"></a>意处，<a id="a-CL"></a>是谓六处法，<a id="a-CM"></a>我所自知、<a id="a-CN"></a>自觉为汝说也。<a id="a-CO"></a>云何六界法，<a id="a-CP"></a>我所自知、<a id="a-CQ"></a>自觉为汝说？<a id="a-CR"></a>谓地界，<a id="a-CS"></a>水、<a id="a-CT"></a>火、<a id="a-CU"></a>风、<a id="a-CV"></a>空、<a id="a-CW"></a>识界，<a id="a-CX"></a>是谓六界法，<a id="a-CY"></a>我所自知、<a id="a-CZ"></a>自觉为汝说也。</p>
  <p id="aCa">“以六界合故，<a id="a-Cb"></a>便生母胎，<a id="a-Cc"></a>因六界便有六处，<a id="a-Cd"></a>因六处便有更乐，<a id="a-Ce"></a>因更乐便有觉。<a id="a-Cf"></a>比丘，<a id="a-Cg"></a>若有觉者便知苦如真，<a id="a-Ch"></a>知苦集、<a id="a-Ci"></a>知苦灭、<a id="a-Cj"></a>知苦灭道如真。<a id="a-Ck"></a>云何知苦如真？<a id="a-Cl"></a>谓生苦、<a id="a-Cm"></a>老苦、<a id="a-Cn"></a>病苦、<a id="a-Co"></a>死苦、<a id="a-Cp"></a>怨憎会苦、<a id="a-Cq"></a>爱别离苦、<a id="a-Cr"></a>所求不得苦、<a id="a-Cs"></a>略五盛阴苦，<a id="a-Ct"></a>是谓知苦如真。<a id="a-Cu"></a>云何知苦习如真？<a id="a-Cv"></a>谓此爱受当来有乐欲，<a id="a-Cw"></a>共俱求彼彼有，<a id="a-Cx"></a>是谓知苦集如真。<a id="a-Cy"></a>云何知苦灭如真？<a id="a-Cz"></a>谓此爱受当来有乐欲，<a id="a-D0"></a>共俱求彼彼有断无余，<a id="a-D1"></a>舍、<a id="a-D2"></a>吐尽、<a id="a-D3"></a>无欲、<a id="a-D4"></a>灭、<a id="a-D5"></a>止、<a id="a-D6"></a>没，<a id="a-D7"></a>是谓知苦灭如真。<a id="a-D8"></a>云何知苦灭道如真？<a id="a-D9"></a>谓八支圣道——正见乃至正定，<a id="a-DA"></a>是为八，<a id="a-DB"></a>是谓知苦灭道如真。<a id="a-DC"></a>比丘，<a id="a-DD"></a>当知苦如真，<a id="a-DE"></a>当断苦集，<a id="a-DF"></a>当苦灭作证，<a id="a-DG"></a>当修苦灭道。<a id="a-DH"></a>若比丘知苦如真，<a id="a-DI"></a>断苦集，<a id="a-DJ"></a>苦灭作证，<a id="a-DK"></a>修苦灭道者，<a id="a-DL"></a>是谓比丘一切漏尽，<a id="a-DM"></a>诸结已解，<a id="a-DN"></a>能以正智而得苦际。<a id="a-DO"></a>”</p>
  <p id="aDP">佛说如是，<a id="a-DQ"></a>彼诸比丘闻佛所说，<a id="a-DR"></a>欢喜奉行。</p>
  <p data-pb></p>
  <h2 id="aDS">业相应品罗云经第四</h2>
  <p id="aDT">我闻如是：<a id="a-DU"></a>一时，<a id="a-DV"></a>佛游王舍城，<a id="a-DW"></a>在竹林迦兰哆园。</p>
  <p id="aDX">尔时，<a id="a-DY"></a>尊者罗云亦游王舍城温泉林中。<a id="a-DZ"></a>于是，<a id="a-Da"></a>世尊过夜平旦，<a id="a-Db"></a>著衣持钵，<a id="a-Dc"></a>入王舍城而行乞食；<a id="a-Dd"></a>乞食已竟，<a id="a-De"></a>至温泉林罗云住处。<a id="a-Df"></a>尊者罗云遥见佛来，<a id="a-Dg"></a>即便往迎，<a id="a-Dh"></a>取佛衣钵，<a id="a-Di"></a>为敷坐具，<a id="a-Dj"></a>汲水洗足。<a id="a-Dk"></a>佛洗足已，<a id="a-Dl"></a>坐罗云座。</p>
  <p id="aDm">于是，<a id="a-Dn"></a>世尊即取水器，<a id="a-Do"></a>泻留少水已，<a id="a-Dp"></a>问曰：<a id="a-Dq"></a>“罗云，<a id="a-Dr"></a>汝今见我取此水器，<a id="a-Ds"></a>泻留少水耶？<a id="a-Dt"></a>”</p>
  <p id="aDu">罗云答曰：<a id="a-Dv"></a>“见也，<a id="a-Dw"></a>世尊。<a id="a-Dx"></a>”</p>
  <p id="aDy">佛告罗云：<a id="a-Dz"></a>“我说彼道少，<a id="a-E0"></a>亦复如是，<a id="a-E1"></a>谓知已妄言，<a id="a-E2"></a>不羞不悔，<a id="a-E3"></a>无惭无愧。<a id="a-E4"></a>罗云，<a id="a-E5"></a>彼亦无恶不作。<a id="a-E6"></a>是故，<a id="a-E7"></a>罗云，<a id="a-E8"></a>当作是学，<a id="a-E9"></a>不得戏笑妄言。<a id="a-EA"></a>”</p>
  <p id="aEB">世尊复取此水器，<a id="a-EC"></a>尽泻弃已，<a id="a-ED"></a>问曰：<a id="a-EE"></a>“罗云，<a id="a-EF"></a>汝复见我取少水器，<a id="a-EG"></a>尽泻弃耶？<a id="a-EH"></a>”</p>
  <p id="aEI">罗云答曰：<a id="a-EJ"></a>“见也，<a id="a-EK"></a>世尊。<a id="a-EL"></a>”</p>
  <p id="aEM">佛告罗云：<a id="a-EN"></a>“我说彼道尽弃，<a id="a-EO"></a>亦复如是，<a id="a-EP"></a>谓知已妄言，<a id="a-EQ"></a>不羞不悔，<a id="a-ER"></a>无惭无愧。<a id="a-ES"></a>罗云，<a id="a-ET"></a>彼亦无恶不作。<a id="a-EU"></a>是故，<a id="a-EV"></a>罗云，<a id="a-EW"></a>当作是学，<a id="a-EX"></a>不得戏笑妄言。<a id="a-EY"></a>”</p>
  <p id="aEZ">世尊复取此空水器，<a id="a-Ea"></a>覆著地已，<a id="a-Eb"></a>问曰：<a id="a-Ec"></a>“罗云，<a id="a-Ed"></a>汝复见我取空水器，<a id="a-Ee"></a>覆著地耶？<a id="a-Ef"></a>”</p>
  <p id="aEg">罗云答曰：<a id="a-Eh"></a>“见也，<a id="a-Ei"></a>世尊。<a id="a-Ej"></a>”</p>
  <p id="aEk">佛告罗云：<a id="a-El"></a>“我说彼道覆，<a id="a-Em"></a>亦复如是，<a id="a-En"></a>谓知已妄言，<a id="a-Eo"></a>不羞不悔，<a id="a-Ep"></a>无渐无愧。<a id="a-Eq"></a>罗云，<a id="a-Er"></a>彼亦无恶不作。<a id="a-Es"></a>是故，<a id="a-Et"></a>罗云，<a id="a-Eu"></a>当作是学，<a id="a-Ev"></a>不得戏笑妄言。<a id="a-Ew"></a>”</p>
  <p id="aEx">世尊复取此覆水器，<a id="a-Ey"></a>发令仰已，<a id="a-Ez"></a>问曰：<a id="a-F0"></a>“罗云，<a id="a-F1"></a>汝复见我取覆水器，<a id="a-F2"></a>发令仰耶？<a id="a-F3"></a>”</p>
  <p id="aF4">罗云答曰：<a id="a-F5"></a>“见也，<a id="a-F6"></a>世尊。<a id="a-F7"></a>”</p>
  <p id="aF8">佛告罗云：<a id="a-F9"></a>“我说彼道仰，<a id="a-FA"></a>亦复如是，<a id="a-FB"></a>谓知已妄言，<a id="a-FC"></a>不羞不悔，<a id="a-FD"></a>不惭不愧。<a id="a-FE"></a>罗云，<a id="a-FF"></a>彼亦无恶不作。<a id="a-FG"></a>是故，<a id="a-FH"></a>罗云，<a id="a-FI"></a>当作是学，<a id="a-FJ"></a>不得戏笑妄言。</p>
  <p id="aFK">“罗云，<a id="a-FL"></a>犹如王有大象，<a id="a-FM"></a>入阵斗时，<a id="a-FN"></a>用前脚、<a id="a-FO"></a>后脚、<a id="a-FP"></a>尾、<a id="a-FQ"></a>骼、<a id="a-FR"></a>脊、<a id="a-FS"></a>胁、<a id="a-FT"></a>项、<a id="a-FU"></a>额、<a id="a-FV"></a>耳、<a id="a-FW"></a>牙，<a id="a-FX"></a>一切皆用，<a id="a-FY"></a>唯护于鼻。<a id="a-FZ"></a>象师见已，<a id="a-Fa"></a>便作是念：<a id="a-Fb"></a>‘此王大象犹故惜命。<a id="a-Fc"></a>所以者何？<a id="a-Fd"></a>此王大象入阵斗时，<a id="a-Fe"></a>用前脚、<a id="a-Ff"></a>后脚、<a id="a-Fg"></a>尾、<a id="a-Fh"></a>骼、<a id="a-Fi"></a>脊、<a id="a-Fj"></a>胁、<a id="a-Fk"></a>项、<a id="a-Fl"></a>额、<a id="a-Fm"></a>耳、<a id="a-Fn"></a>牙，<a id="a-Fo"></a>一切皆用，<a id="a-Fp"></a>唯护于鼻。<a id="a-Fq"></a>’罗云，<a id="a-Fr"></a>若王大象入阵斗时，<a id="a-Fs"></a>用前脚、<a id="a-Ft"></a>后脚、<a id="a-Fu"></a>尾、<a id="a-Fv"></a>骼、<a id="a-Fw"></a>脊、<a id="a-Fx"></a>胁、<a id="a-Fy"></a>项、<a id="a-Fz"></a>额、<a id="a-G0"></a>耳、<a id="a-G1"></a>牙、<a id="a-G2"></a>鼻，<a id="a-G3"></a>一切尽用。<a id="a-G4"></a>象师见已，<a id="a-G5"></a>便作是念：<a id="a-G6"></a>‘此王大象不复惜命。<a id="a-G7"></a>所以者何？<a id="a-G8"></a>此王大象入阵斗时，<a id="a-G9"></a>用前脚、<a id="a-GA"></a>后脚、<a id="a-GB"></a>尾、<a id="a-GC"></a>骼、<a id="a-GD"></a>脊、<a id="a-GE"></a>胁、<a id="a-GF"></a>项、<a id="a-GG"></a>额、<a id="a-GH"></a>耳、<a id="a-GI"></a>牙、<a id="a-GJ"></a>鼻，<a id="a-GK"></a>一切尽用。<a id="a-GL"></a>’罗云，<a id="a-GM"></a>若王大象入阵斗时，<a id="a-GN"></a>用前脚、<a id="a-GO"></a>后脚、<a id="a-GP"></a>尾、<a id="a-GQ"></a>骼、<a id="a-GR"></a>脊、<a id="a-GS"></a>胁、<a id="a-GT"></a>项、<a id="a-GU"></a>额、<a id="a-GV"></a>耳、<a id="a-GW"></a>牙、<a id="a-GX"></a>鼻，<a id="a-GY"></a>一切尽用。<a id="a-GZ"></a>罗云，<a id="a-Ga"></a>我说此王大象入阵斗时，<a id="a-Gb"></a>无恶不作。<a id="a-Gc"></a>如是，<a id="a-Gd"></a>罗云，<a id="a-Ge"></a>谓知已妄言，<a id="a-Gf"></a>不羞不悔，<a id="a-Gg"></a>无惭无愧。<a id="a-Gh"></a>罗云，<a id="a-Gi"></a>我说彼亦无恶不作。<a id="a-Gj"></a>是故，<a id="a-Gk"></a>罗云，<a id="a-Gl"></a>当作是学，<a id="a-Gm"></a>不得戏笑妄言。<a id="a-Gn"></a>”</p>
  <p id="aGo">于是，<a id="a-Gp"></a>世尊即说颂曰：</p>
  <p id="aGq">“人犯一法，<a id="a-Gr"></a>谓妄言是，</p>
  <p id="aGs">不畏后世，<a id="a-Gt"></a>无恶不作。</p>
  <p id="aGu">宁啖铁丸，<a id="a-Gv"></a>其热如火，</p>
  <p id="aGw">不以犯戒，<a id="a-Gx"></a>受世信施。</p>
  <p id="aGy">若畏于苦，<a id="a-Gz"></a>不爱念者，</p>
  <p id="aH0">于隐显处，<a id="a-H1"></a>莫作恶业。</p>
  <p id="aH2">若不善业，<a id="a-H3"></a>已作今作，</p>
  <p id="aH4">终不得脱，<a id="a-H5"></a>亦无避处。<a id="a-H6"></a>”</p>
  <p id="aH7">佛说颂已，<a id="a-H8"></a>复问罗云：<a id="a-H9"></a>“于意云何？<a id="a-HA"></a>人用镜为？<a id="a-HB"></a>”</p>
  <p id="aHC">尊者罗云答曰：<a id="a-HD"></a>“世尊，<a id="a-HE"></a>欲观其面，<a id="a-HF"></a>见净不净。<a id="a-HG"></a>”</p>
  <p id="aHH">“如是，<a id="a-HI"></a>罗云，<a id="a-HJ"></a>若汝将作身业，<a id="a-HK"></a>即观彼身业：<a id="a-HL"></a>‘我将作身业，<a id="a-HM"></a>彼身业为净？<a id="a-HN"></a>为不净？<a id="a-HO"></a>为自为？<a id="a-HP"></a>为他？<a id="a-HQ"></a>’罗云，<a id="a-HR"></a>若观时则知：<a id="a-HS"></a>‘我将作身业，<a id="a-HT"></a>彼身业净，<a id="a-HU"></a>或自为，<a id="a-HV"></a>或为他，<a id="a-HW"></a>不善与苦果受于苦报。<a id="a-HX"></a>’罗云，<a id="a-HY"></a>汝当舍彼将作身业。<a id="a-HZ"></a>罗云，<a id="a-Ha"></a>若观时则知：<a id="a-Hb"></a>‘我将作身业，<a id="a-Hc"></a>彼身业不净，<a id="a-Hd"></a>或自为，<a id="a-He"></a>或为他，<a id="a-Hf"></a>善与乐果受于乐报。<a id="a-Hg"></a>’罗云，<a id="a-Hh"></a>汝当受彼将作身业。</p>
  <p id="aHi">“罗云，<a id="a-Hj"></a>若汝现作身业，<a id="a-Hk"></a>即观此身业：<a id="a-Hl"></a>‘若我现作身业，<a id="a-Hm"></a>此身业为净？<a id="a-Hn"></a>为不净？<a id="a-Ho"></a>为自为？<a id="a-Hp"></a>为他？<a id="a-Hq"></a>’罗云，<a id="a-Hr"></a>若观时则知：<a id="a-Hs"></a>‘我现作身业，<a id="a-Ht"></a>此身业净，<a id="a-Hu"></a>或自为，<a id="a-Hv"></a>或为他，<a id="a-Hw"></a>不善与苦果受于苦报。<a id="a-Hx"></a>’罗云，<a id="a-Hy"></a>汝当舍此现作身业。<a id="a-Hz"></a>罗云，<a id="a-I0"></a>若观时则知：<a id="a-I1"></a>‘我现作身业，<a id="a-I2"></a>此身业不净，<a id="a-I3"></a>或自为，<a id="a-I4"></a>或为他，<a id="a-I5"></a>善与乐果受于乐报。<a id="a-I6"></a>’罗云，<a id="a-I7"></a>汝当受此现作身业。</p>
  <p id="aI8">“罗云，<a id="a-I9"></a>若汝已作身业，<a id="a-IA"></a>即观彼身业：<a id="a-IB"></a>‘若我已作身业，<a id="a-IC"></a>彼身业已过去灭尽变易，<a id="a-ID"></a>为净？<a id="a-IE"></a>为不净？<a id="a-IF"></a>为自？<a id="a-IG"></a>或为他？<a id="a-IH"></a>’罗云，<a id="a-II"></a>若观时则知：<a id="a-IJ"></a>‘我已作身业，<a id="a-IK"></a>彼身业已过去灭尽变易，<a id="a-IL"></a>彼身业净，<a id="a-IM"></a>或自为，<a id="a-IN"></a>或为他，<a id="a-IO"></a>不善与苦果受于苦报。<a id="a-IP"></a>’罗云，<a id="a-IQ"></a>汝当诣善知识、<a id="a-IR"></a>梵行人所，<a id="a-IS"></a>彼已作身业，<a id="a-IT"></a>至心发露，<a id="a-IU"></a>应悔过说，<a id="a-IV"></a>慎莫覆藏，<a id="a-IW"></a>更善持护。<a id="a-IX"></a>罗云，<a id="a-IY"></a>若观时则知：<a id="a-IZ"></a>‘我已作身业，<a id="a-Ia"></a>彼身业已过去灭尽变易，<a id="a-Ib"></a>彼身业不净，<a id="a-Ic"></a>或自为，<a id="a-Id"></a>或为他，<a id="a-Ie"></a>善与乐果受于乐报。<a id="a-If"></a>’罗云，<a id="a-Ig"></a>汝当昼夜欢喜，<a id="a-Ih"></a>住正念正智，<a id="a-Ii"></a>口业亦复如是。</p>
  <p id="aIj">“罗云，<a id="a-Ik"></a>因过去行故，<a id="a-Il"></a>已生意业，<a id="a-Im"></a>即观彼意业：<a id="a-In"></a>‘若因过去行故，<a id="a-Io"></a>已生意业，<a id="a-Ip"></a>彼意业为净？<a id="a-Iq"></a>为不净？<a id="a-Ir"></a>为自为？<a id="a-Is"></a>为他？<a id="a-It"></a>’罗云，<a id="a-Iu"></a>若观时则知：<a id="a-Iv"></a>‘因过去行故，<a id="a-Iw"></a>已生意业，<a id="a-Ix"></a>彼意业已过去灭尽变易，<a id="a-Iy"></a>彼意业净，<a id="a-Iz"></a>或自为，<a id="a-J0"></a>或为他，<a id="a-J1"></a>不善与苦果受于苦报。<a id="a-J2"></a>’罗云，<a id="a-J3"></a>汝当舍彼过去意业。<a id="a-J4"></a>罗云，<a id="a-J5"></a>若观时则知：<a id="a-J6"></a>‘因过去行故，<a id="a-J7"></a>已生意业，<a id="a-J8"></a>已过去灭尽变易，<a id="a-J9"></a>彼意业不净，<a id="a-JA"></a>或自为，<a id="a-JB"></a>或为他，<a id="a-JC"></a>善与乐果受于乐报。<a id="a-JD"></a>’罗云，<a id="a-JE"></a>汝当受彼过去意业。</p>
  <p id="aJF">“罗云，<a id="a-JG"></a>因未来行故，<a id="a-JH"></a>当生意业，<a id="a-JI"></a>即观彼意业：<a id="a-JJ"></a>‘若因未来行故，<a id="a-JK"></a>当生意业，<a id="a-JL"></a>彼意业为净？<a id="a-JM"></a>为不净？<a id="a-JN"></a>为自为？<a id="a-JO"></a>为他？<a id="a-JP"></a>’罗云，<a id="a-JQ"></a>若观时则知：<a id="a-JR"></a>‘因未来行故，<a id="a-JS"></a>当生意业，<a id="a-JT"></a>彼意业净，<a id="a-JU"></a>或自为，<a id="a-JV"></a>或为他，<a id="a-JW"></a>不善与苦果受于苦报。<a id="a-JX"></a>’罗云，<a id="a-JY"></a>汝当舍彼未来意业。<a id="a-JZ"></a>罗云，<a id="a-Ja"></a>若观时则知：<a id="a-Jb"></a>‘因未来行故，<a id="a-Jc"></a>当生意业，<a id="a-Jd"></a>彼意业不净，<a id="a-Je"></a>或自为，<a id="a-Jf"></a>或为他，<a id="a-Jg"></a>善与乐果受于乐报。<a id="a-Jh"></a>’罗云，<a id="a-Ji"></a>汝当受彼未来意业。</p>
  <p id="aJj">“罗云，<a id="a-Jk"></a>因现在行故，<a id="a-Jl"></a>现生意业，<a id="a-Jm"></a>即观此意业：<a id="a-Jn"></a>‘若因现在行故，<a id="a-Jo"></a>现生意业，<a id="a-Jp"></a>此意业为净？<a id="a-Jq"></a>为不净？<a id="a-Jr"></a>为自为？<a id="a-Js"></a>为他？<a id="a-Jt"></a>’罗云，<a id="a-Ju"></a>若观时则知：<a id="a-Jv"></a>‘因现在行故，<a id="a-Jw"></a>现生意业，<a id="a-Jx"></a>此意业净，<a id="a-Jy"></a>或自为，<a id="a-Jz"></a>或为他，<a id="a-K0"></a>不善与苦果受于苦报。<a id="a-K1"></a>’罗云，<a id="a-K2"></a>汝当舍此现在意业。<a id="a-K3"></a>罗云，<a id="a-K4"></a>若观时则知：<a id="a-K5"></a>‘因现在行故，<a id="a-K6"></a>现生意业，<a id="a-K7"></a>此意业不净，<a id="a-K8"></a>或自为，<a id="a-K9"></a>或为他，<a id="a-KA"></a>善与乐果受于乐报。<a id="a-KB"></a>’罗云，<a id="a-KC"></a>汝当受此现在意业。</p>
  <p id="aKD">“罗云，<a id="a-KE"></a>若有过去沙门、<a id="a-KF"></a>梵志，<a id="a-KG"></a>身、<a id="a-KH"></a>口、<a id="a-KI"></a>意业，<a id="a-KJ"></a>已观而观，<a id="a-KK"></a>已净而净；<a id="a-KL"></a>彼一切即此身、<a id="a-KM"></a>口、<a id="a-KN"></a>意业，<a id="a-KO"></a>已观而观，<a id="a-KP"></a>已净而净。<a id="a-KQ"></a>罗云，<a id="a-KR"></a>若有未来沙门、<a id="a-KS"></a>梵志、<a id="a-KT"></a>身、<a id="a-KU"></a>口、<a id="a-KV"></a>意业，<a id="a-KW"></a>当观而观，<a id="a-KX"></a>当净而净；<a id="a-KY"></a>彼一切即此身、<a id="a-KZ"></a>口、<a id="a-Ka"></a>意业，<a id="a-Kb"></a>当观而观，<a id="a-Kc"></a>当净而净。<a id="a-Kd"></a>罗云，<a id="a-Ke"></a>若有现在沙门、<a id="a-Kf"></a>梵志，<a id="a-Kg"></a>身、<a id="a-Kh"></a>口、<a id="a-Ki"></a>意业，<a id="a-Kj"></a>现观而观，<a id="a-Kk"></a>现净而净；<a id="a-Kl"></a>彼一切即此身、<a id="a-Km"></a>口、<a id="a-Kn"></a>意业，<a id="a-Ko"></a>现观而观，<a id="a-Kp"></a>现净而净。<a id="a-Kq"></a>罗云，<a id="a-Kr"></a>汝当如是学：<a id="a-Ks"></a>‘我亦即此身、<a id="a-Kt"></a>口、<a id="a-Ku"></a>意业，<a id="a-Kv"></a>现观而观，<a id="a-Kw"></a>现净而净。<a id="a-Kx"></a>’”</p>
  <p id="aKy">于是，<a id="a-Kz"></a>世尊复说颂曰：</p>
  <p id="aL0">“身业、<a id="a-L1"></a>口业、<a id="a-L2"></a>意业，<a id="a-L3"></a>罗云，</p>
  <p id="aL4">善、<a id="a-L5"></a>不善法，<a id="a-L6"></a>汝应常观。</p>
  <p id="aL7">知已妄言，<a id="a-L8"></a>罗云莫说，</p>
  <p id="aL9">秃从他活，<a id="a-LA"></a>何可妄言？</p>
  <p id="aLB">覆沙门法，<a id="a-LC"></a>空无真实，</p>
  <p id="aLD">谓说妄言，<a id="a-LE"></a>不护其口。</p>
  <p id="aLF">故不妄言，<a id="a-LG"></a>正觉之子，</p>
  <p id="aLH">是沙门法，<a id="a-LI"></a>罗云当学。</p>
  <p id="aLJ">方方丰乐，<a id="a-LK"></a>安隐无怖，</p>
  <p id="aLL">罗云至彼，<a id="a-LM"></a>莫为害他。<a id="a-LN"></a>”</p>
  <p id="aLO">佛说如是，<a id="a-LP"></a>尊者罗云及诸比丘闻佛所说，<a id="a-LQ"></a>欢喜奉行。</p>
  <p data-pb></p>
  <h2 id="aLR">业相应品思经第五</h2>
  <p id="aLS">我闻如是：<a id="a-LT"></a>一时，<a id="a-LU"></a>佛游舍卫国，<a id="a-LV"></a>在胜林给孤独园。</p>
  <p id="aLW">尔时，<a id="a-LX"></a>世尊告诸比丘：<a id="a-LY"></a>“若有故作业，<a id="a-LZ"></a>我说彼必受其报，<a id="a-La"></a>或现世受，<a id="a-Lb"></a>或后世受。<a id="a-Lc"></a>若不故作业，<a id="a-Ld"></a>我说此不必受报。<a id="a-Le"></a>于中，<a id="a-Lf"></a>身故作三业，<a id="a-Lg"></a>不善与苦果受于苦报。<a id="a-Lh"></a>口有四业，<a id="a-Li"></a>意有三业，<a id="a-Lj"></a>不善与苦果受于苦报。</p>
  <p id="aLk">“云何身故作三业，<a id="a-Ll"></a>不善与苦果受于苦报？<a id="a-Lm"></a>一曰、<a id="a-Ln"></a>杀生，<a id="a-Lo"></a>极恶饮血，<a id="a-Lp"></a>其欲伤害，<a id="a-Lq"></a>不慈众生，<a id="a-Lr"></a>乃至昆虫！<a id="a-Ls"></a>二曰、<a id="a-Lt"></a>不与取，<a id="a-Lu"></a>著他财物，<a id="a-Lv"></a>以偷意取。<a id="a-Lw"></a>三曰、<a id="a-Lx"></a>邪淫，<a id="a-Ly"></a>彼或有父所护，<a id="a-Lz"></a>或母所护，<a id="a-M0"></a>或父母所护，<a id="a-M1"></a>或姊妹所护，<a id="a-M2"></a>或兄弟所护，<a id="a-M3"></a>或妇父母所护，<a id="a-M4"></a>或亲亲所护，<a id="a-M5"></a>或同姓所护，<a id="a-M6"></a>或为他妇女，<a id="a-M7"></a>有鞭罚恐怖，<a id="a-M8"></a>及有名假赁至华鬘，<a id="a-M9"></a>亲犯如此女。<a id="a-MA"></a>是谓身故作三业，<a id="a-MB"></a>不善与苦果受于苦报。</p>
  <p id="aMC">“云何口故作四业，<a id="a-MD"></a>不善与苦果受于苦报？<a id="a-ME"></a>一曰、<a id="a-MF"></a>妄言，<a id="a-MG"></a>彼或在众，<a id="a-MH"></a>或在眷属，<a id="a-MI"></a>或在王家，<a id="a-MJ"></a>若呼彼问，<a id="a-MK"></a>汝知便说；<a id="a-ML"></a>彼不知言知，<a id="a-MM"></a>知言不知；<a id="a-MN"></a>不见言见，<a id="a-MO"></a>见言不见；<a id="a-MP"></a>为己为他，<a id="a-MQ"></a>或为财物，<a id="a-MR"></a>知已妄言。<a id="a-MS"></a>二曰、<a id="a-MT"></a>两舌，<a id="a-MU"></a>欲离别他，<a id="a-MV"></a>闻此语彼，<a id="a-MW"></a>欲破坏此；<a id="a-MX"></a>闻彼语此，<a id="a-MY"></a>欲破坏彼；<a id="a-MZ"></a>合者欲离，<a id="a-Ma"></a>离者复离，<a id="a-Mb"></a>而作群党，<a id="a-Mc"></a>乐于群党，<a id="a-Md"></a>称说群党。<a id="a-Me"></a>三曰、<a id="a-Mf"></a>粗言，<a id="a-Mg"></a>彼若有言，<a id="a-Mh"></a>辞气粗犷，<a id="a-Mi"></a>恶声逆耳，<a id="a-Mj"></a>众所不喜，<a id="a-Mk"></a>众所不爱，<a id="a-Ml"></a>使他苦恼，<a id="a-Mm"></a>令不得定，<a id="a-Mn"></a>说如是言。<a id="a-Mo"></a>四曰、<a id="a-Mp"></a>绮语，<a id="a-Mq"></a>彼非时说，<a id="a-Mr"></a>不真实说，<a id="a-Ms"></a>无义说，<a id="a-Mt"></a>非法说，<a id="a-Mu"></a>不止息说；<a id="a-Mv"></a>又复称叹不止息事，<a id="a-Mw"></a>违背于时而不善教，<a id="a-Mx"></a>亦不善诃。<a id="a-My"></a>是谓口故作四业，<a id="a-Mz"></a>不善与苦果受于苦报。</p>
  <p id="aN0">“云何意故作三业，<a id="a-N1"></a>不善与苦果受于苦报？<a id="a-N2"></a>一曰、<a id="a-N3"></a>贪伺，<a id="a-N4"></a>见他财物诸生具，<a id="a-N5"></a>常伺求望，<a id="a-N6"></a>欲令我得。<a id="a-N7"></a>二曰、<a id="a-N8"></a>嫉恚，<a id="a-N9"></a>意怀憎嫉而作是念：<a id="a-NA"></a>‘彼众生者，<a id="a-NB"></a>应杀、<a id="a-NC"></a>应缚、<a id="a-ND"></a>应收、<a id="a-NE"></a>应免、<a id="a-NF"></a>应逐摈出。<a id="a-NG"></a>’其欲令彼受无量苦。<a id="a-NH"></a>三曰、<a id="a-NI"></a>邪见，<a id="a-NJ"></a>所见颠倒，<a id="a-NK"></a>如是见、<a id="a-NL"></a>如是说：<a id="a-NM"></a>‘无施、<a id="a-NN"></a>无斋，<a id="a-NO"></a>无有咒说；<a id="a-NP"></a>无善恶业，<a id="a-NQ"></a>无善恶业报；<a id="a-NR"></a>无此世彼世；<a id="a-NS"></a>无父无母；<a id="a-NT"></a>世无真人往至善处、<a id="a-NU"></a>善去、<a id="a-NV"></a>善向，<a id="a-NW"></a>此世彼世自知、<a id="a-NX"></a>自觉、<a id="a-NY"></a>自作证成就游。<a id="a-NZ"></a>’是谓意故作三业，<a id="a-Na"></a>不善与苦果受于苦报。</p>
  <p id="aNb">“多闻圣弟子舍身不善业，<a id="a-Nc"></a>修身善业；<a id="a-Nd"></a>舍口、<a id="a-Ne"></a>意不善业，<a id="a-Nf"></a>修口、<a id="a-Ng"></a>意善业。<a id="a-Nh"></a>彼多闻圣弟子如是具足精进戒德，<a id="a-Ni"></a>成就身净业，<a id="a-Nj"></a>成就口、<a id="a-Nk"></a>意净业，<a id="a-Nl"></a>离恚离诤，<a id="a-Nm"></a>除去睡眠，<a id="a-Nn"></a>无掉、<a id="a-No"></a>贡高，<a id="a-Np"></a>断疑、<a id="a-Nq"></a>度慢，<a id="a-Nr"></a>正念正智，<a id="a-Ns"></a>无有愚痴，<a id="a-Nt"></a>彼心与慈俱，<a id="a-Nu"></a>遍满一方成就游。<a id="a-Nv"></a>如是二三四方，<a id="a-Nw"></a>四维上下，<a id="a-Nx"></a>普周一切，<a id="a-Ny"></a>心与慈俱，<a id="a-Nz"></a>无结无怨，<a id="a-O0"></a>无恚无诤，<a id="a-O1"></a>极广甚大，<a id="a-O2"></a>无量善修，<a id="a-O3"></a>遍满一切世间成就游。<a id="a-O4"></a>彼作是念：<a id="a-O5"></a>‘我本此心少不善修，<a id="a-O6"></a>我今此心无量善修。<a id="a-O7"></a>’多闻圣弟子其心如是无量善修，<a id="a-O8"></a>若本因恶知识，<a id="a-O9"></a>为放逸行，<a id="a-OA"></a>作不善业，<a id="a-OB"></a>彼不能将去，<a id="a-OC"></a>不能秽污，<a id="a-OD"></a>不复相随。<a id="a-OE"></a>若有幼少童男、<a id="a-OF"></a>童女，<a id="a-OG"></a>生便能行慈心解脱者，<a id="a-OH"></a>而于后时，<a id="a-OI"></a>彼身、<a id="a-OJ"></a>口、<a id="a-OK"></a>意宁可复作不善业耶？<a id="a-OL"></a>”</p>
  <p id="aOM">比丘答曰：<a id="a-ON"></a>“不也，<a id="a-OO"></a>世尊。<a id="a-OP"></a>”</p>
  <p id="aOQ">“所以者何？<a id="a-OR"></a>自不作恶业，<a id="a-OS"></a>恶业何由生？<a id="a-OT"></a>是以男女在家、<a id="a-OU"></a>出家，<a id="a-OV"></a>常当勤修慈心解脱。<a id="a-OW"></a>若彼男女在家、<a id="a-OX"></a>出家修慈心解脱者，<a id="a-OY"></a>不持此身往至彼世，<a id="a-OZ"></a>但随心去此。<a id="a-Oa"></a>比丘应作是念：<a id="a-Ob"></a>‘我本放逸，<a id="a-Oc"></a>作不善业，<a id="a-Od"></a>是一切今可受报，<a id="a-Oe"></a>终不后世。<a id="a-Of"></a>’若有如是行慈心解脱无量善修者，<a id="a-Og"></a>必得阿那含，<a id="a-Oh"></a>或复上得。<a id="a-Oi"></a>如是，<a id="a-Oj"></a>悲、<a id="a-Ok"></a>喜心与舍俱，<a id="a-Ol"></a>无结无怨，<a id="a-Om"></a>无恚无诤，<a id="a-On"></a>极广甚大，<a id="a-Oo"></a>无量善修，<a id="a-Op"></a>遍满一切世间成就游。<a id="a-Oq"></a>彼作是念：<a id="a-Or"></a>‘我本此心少不善修，<a id="a-Os"></a>我今此心无量善修。<a id="a-Ot"></a>’多闻圣弟子其心如是无量善修，<a id="a-Ou"></a>若本因恶知识，<a id="a-Ov"></a>为放逸行，<a id="a-Ow"></a>作不善业，<a id="a-Ox"></a>彼不能将去，<a id="a-Oy"></a>不能秽污，<a id="a-Oz"></a>不复相随。<a id="a-P0"></a>若有幼少童男、<a id="a-P1"></a>童女，<a id="a-P2"></a>生便能行舍心解脱者，<a id="a-P3"></a>而于后时，<a id="a-P4"></a>彼身、<a id="a-P5"></a>口、<a id="a-P6"></a>意宁可复作不善业耶？<a id="a-P7"></a>”</p>
  <p id="aP8">比丘答曰：<a id="a-P9"></a>“不也，<a id="a-PA"></a>世尊。<a id="a-PB"></a>”</p>
  <p id="aPC">“所以者何？<a id="a-PD"></a>自不作恶业，<a id="a-PE"></a>恶业何由生？<a id="a-PF"></a>是以男女在家、<a id="a-PG"></a>出家，<a id="a-PH"></a>常当勤修舍心解脱。<a id="a-PI"></a>若彼男女在家、<a id="a-PJ"></a>出家，<a id="a-PK"></a>修舍心解脱者，<a id="a-PL"></a>不持此身往至彼世，<a id="a-PM"></a>但随心去此。<a id="a-PN"></a>比丘应作是念：<a id="a-PO"></a>‘我本放逸，<a id="a-PP"></a>作不善业，<a id="a-PQ"></a>是一切今可受报，<a id="a-PR"></a>终不后世。<a id="a-PS"></a>’若有如是行舍心解脱无量善修者，<a id="a-PT"></a>必得阿那含，<a id="a-PU"></a>或复上得。<a id="a-PV"></a>”</p>
  <p id="aPW">佛说如是，<a id="a-PX"></a>彼诸比丘闻佛所说，<a id="a-PY"></a>欢喜奉行。</p>
  <p data-pb></p>
  <h2 id="aPZ">业相应品伽蓝经第六</h2>
  <p id="aPa">我闻如是：<a id="a-Pb"></a>一时，<a id="a-Pc"></a>佛游伽蓝园，<a id="a-Pd"></a>与大比丘众俱，<a id="a-Pe"></a>至羇舍子，<a id="a-Pf"></a>住羇舍子村北尸摄惒林中。</p>
  <p id="aPg">尔时，<a id="a-Ph"></a>羇舍子伽蓝人闻：<a id="a-Pi"></a>沙门瞿昙释种子舍释宗族，<a id="a-Pj"></a>出家学道，<a id="a-Pk"></a>游伽蓝园，<a id="a-Pl"></a>与大比丘众俱，<a id="a-Pm"></a>来至此羇舍子，<a id="a-Pn"></a>住羇舍子村北尸摄惒林中。<a id="a-Po"></a>彼沙门瞿昙有大名称，<a id="a-Pp"></a>周闻十方，<a id="a-Pq"></a>沙门瞿昙如来、<a id="a-Pr"></a>无所著、<a id="a-Ps"></a>等正觉、<a id="a-Pt"></a>明行成为、<a id="a-Pu"></a>善逝、<a id="a-Pv"></a>世间解、<a id="a-Pw"></a>无上士、<a id="a-Px"></a>道法御、<a id="a-Py"></a>天人师，<a id="a-Pz"></a>号佛、<a id="a-Q0"></a>众佑。<a id="a-Q1"></a>彼于此世，<a id="a-Q2"></a>天及魔、<a id="a-Q3"></a>梵、<a id="a-Q4"></a>沙门、<a id="a-Q5"></a>梵志，<a id="a-Q6"></a>从人至天，<a id="a-Q7"></a>自知、<a id="a-Q8"></a>自觉、<a id="a-Q9"></a>自作证成就游。<a id="a-QA"></a>彼若说法，<a id="a-QB"></a>初善、<a id="a-QC"></a>中善、<a id="a-QD"></a>竟亦善，<a id="a-QE"></a>有义有文，<a id="a-QF"></a>具足清净，<a id="a-QG"></a>显现梵行。<a id="a-QH"></a>若见如来、<a id="a-QI"></a>无所著、<a id="a-QJ"></a>等正觉，<a id="a-QK"></a>尊重礼拜，<a id="a-QL"></a>供养承事者，<a id="a-QM"></a>快得善利！<a id="a-QN"></a>“我等应共往见沙门瞿昙，<a id="a-QO"></a>礼事供养。<a id="a-QP"></a>”</p>
  <p id="aQQ">羇舍子伽蓝人闻已，<a id="a-QR"></a>各与等类眷属相随从羇舍子出，<a id="a-QS"></a>北行至尸惒林，<a id="a-QT"></a>欲见世尊礼事供养。<a id="a-QU"></a>往诣佛已，<a id="a-QV"></a>彼伽蓝人或稽首佛足，<a id="a-QW"></a>却坐一面；<a id="a-QX"></a>或问讯佛，<a id="a-QY"></a>却坐一面；<a id="a-QZ"></a>或叉手向佛，<a id="a-Qa"></a>却坐一面；<a id="a-Qb"></a>或遥见佛已，<a id="a-Qc"></a>默然而坐。<a id="a-Qd"></a>彼时，<a id="a-Qe"></a>伽蓝人各坐已定，<a id="a-Qf"></a>佛为说法，<a id="a-Qg"></a>劝发渴仰，<a id="a-Qh"></a>成就欢喜；<a id="a-Qi"></a>无量方便为彼说法，<a id="a-Qj"></a>劝发渴仰，<a id="a-Qk"></a>成就欢喜已，<a id="a-Ql"></a>默然而住。</p>
  <p id="aQm">时，<a id="a-Qn"></a>伽蓝人，<a id="a-Qo"></a>佛为说法，<a id="a-Qp"></a>劝发渴仰，<a id="a-Qq"></a>成就欢喜已，<a id="a-Qr"></a>各从坐起，<a id="a-Qs"></a>偏袒著衣，<a id="a-Qt"></a>叉手向佛，<a id="a-Qu"></a>白世尊曰：<a id="a-Qv"></a>“瞿昙，<a id="a-Qw"></a>有一沙门梵志来诣伽蓝，<a id="a-Qx"></a>但自称叹己所知见，<a id="a-Qy"></a>而呰毁他所知所见。<a id="a-Qz"></a>瞿昙，<a id="a-R0"></a>复有一沙门梵志来诣伽蓝，<a id="a-R1"></a>亦自称叹已所知见，<a id="a-R2"></a>而呰毁他所知所见。<a id="a-R3"></a>瞿昙，<a id="a-R4"></a>我等闻已，<a id="a-R5"></a>便生疑惑：<a id="a-R6"></a>此沙门梵志何者为实？<a id="a-R7"></a>何者为虚？<a id="a-R8"></a>”</p>
  <p id="aR9">世尊告曰：<a id="a-RA"></a>“伽蓝，<a id="a-RB"></a>汝等莫生疑惑。<a id="a-RC"></a>所以者何？<a id="a-RD"></a>因有疑惑，<a id="a-RE"></a>便生犹豫。<a id="a-RF"></a>伽蓝，<a id="a-RG"></a>汝等自无净智，<a id="a-RH"></a>为有后世？<a id="a-RI"></a>为无后世？<a id="a-RJ"></a>伽蓝，<a id="a-RK"></a>汝等亦无净智，<a id="a-RL"></a>所作有罪？<a id="a-RM"></a>所作无罪？<a id="a-RN"></a>伽蓝，<a id="a-RO"></a>当知诸业有三，<a id="a-RP"></a>因习本有。<a id="a-RQ"></a>云何为三？<a id="a-RR"></a>伽蓝，<a id="a-RS"></a>谓贪是诸业，<a id="a-RT"></a>因习本有。<a id="a-RU"></a>伽蓝，<a id="a-RV"></a>恚及痴是诸业，<a id="a-RW"></a>因习本有。<a id="a-RX"></a>伽蓝，<a id="a-RY"></a>贪者为贪所覆，<a id="a-RZ"></a>心无厌足，<a id="a-Ra"></a>或杀生，<a id="a-Rb"></a>或不与取，<a id="a-Rc"></a>或行邪淫，<a id="a-Rd"></a>或知已妄言，<a id="a-Re"></a>或复饮酒。<a id="a-Rf"></a>伽蓝，<a id="a-Rg"></a>恚者为恚所覆，<a id="a-Rh"></a>心无厌足，<a id="a-Ri"></a>或杀生，<a id="a-Rj"></a>或不与取，<a id="a-Rk"></a>或行邪淫，<a id="a-Rl"></a>或知已妄言，<a id="a-Rm"></a>或复饮酒。<a id="a-Rn"></a>伽蓝，<a id="a-Ro"></a>痴者为痴所覆，<a id="a-Rp"></a>心无厌足，<a id="a-Rq"></a>或杀生，<a id="a-Rr"></a>或不与取，<a id="a-Rs"></a>或行邪淫，<a id="a-Rt"></a>或知已妄言，<a id="a-Ru"></a>或复饮酒。</p>
  <p id="aRv">“伽蓝，<a id="a-Rw"></a>多闻圣弟子离杀断杀，<a id="a-Rx"></a>弃舍刀杖，<a id="a-Ry"></a>有惭有愧，<a id="a-Rz"></a>有慈悲心，<a id="a-S0"></a>饶益一切乃至昆虫，<a id="a-S1"></a>彼于杀生净除其心。<a id="a-S2"></a>伽蓝，<a id="a-S3"></a>多闻圣弟子离不与取，<a id="a-S4"></a>断不与取，<a id="a-S5"></a>与之乃取，<a id="a-S6"></a>乐于与取，<a id="a-S7"></a>常好布施，<a id="a-S8"></a>欢喜无悋，<a id="a-S9"></a>不望其报，<a id="a-SA"></a>彼于不与取净除其心。<a id="a-SB"></a>伽蓝，<a id="a-SC"></a>多闻圣弟子离非梵行，<a id="a-SD"></a>断非梵行，<a id="a-SE"></a>勤修梵行，<a id="a-SF"></a>精勤妙行，<a id="a-SG"></a>清净无秽，<a id="a-SH"></a>离欲断淫，<a id="a-SI"></a>彼于非梵行净除其心。</p>
  <p id="aSJ">“伽蓝，<a id="a-SK"></a>多闻圣弟子离妄言，<a id="a-SL"></a>断妄言，<a id="a-SM"></a>真谛言，<a id="a-SN"></a>乐真谛，<a id="a-SO"></a>住真谛不移动，<a id="a-SP"></a>一切可信，<a id="a-SQ"></a>不欺世间，<a id="a-SR"></a>彼于妄言净除其心。<a id="a-SS"></a>伽蓝，<a id="a-ST"></a>多闻圣弟子离两舌，<a id="a-SU"></a>断两舌，<a id="a-SV"></a>行不两舌，<a id="a-SW"></a>不破坏他，<a id="a-SX"></a>不闻此语彼，<a id="a-SY"></a>欲破坏此；<a id="a-SZ"></a>不闻彼语此，<a id="a-Sa"></a>欲破坏彼；<a id="a-Sb"></a>离者欲合，<a id="a-Sc"></a>合者欢喜，<a id="a-Sd"></a>不作群党，<a id="a-Se"></a>不乐群党，<a id="a-Sf"></a>不称群党，<a id="a-Sg"></a>彼于两舌净除其心。<a id="a-Sh"></a>伽蓝，<a id="a-Si"></a>多闻圣弟子离粗言，<a id="a-Sj"></a>断粗言，<a id="a-Sk"></a>若有所言，<a id="a-Sl"></a>辞气粗犷，<a id="a-Sm"></a>恶声逆耳，<a id="a-Sn"></a>众所不喜，<a id="a-So"></a>众所不爱，<a id="a-Sp"></a>使他苦恼，<a id="a-Sq"></a>令不得定，<a id="a-Sr"></a>断如是言；<a id="a-Ss"></a>若有所说，<a id="a-St"></a>清和柔润，<a id="a-Su"></a>顺耳人心，<a id="a-Sv"></a>可喜可爱，<a id="a-Sw"></a>使他安乐，<a id="a-Sx"></a>言声具了，<a id="a-Sy"></a>不使人畏，<a id="a-Sz"></a>令他得定，<a id="a-T0"></a>说如是言，<a id="a-T1"></a>彼于粗言净除其心。<a id="a-T2"></a>伽蓝，<a id="a-T3"></a>多闻圣弟子离绮语，<a id="a-T4"></a>断绮语，<a id="a-T5"></a>时说、<a id="a-T6"></a>真说、<a id="a-T7"></a>实说、<a id="a-T8"></a>法说、<a id="a-T9"></a>义说、<a id="a-TA"></a>止息说，<a id="a-TB"></a>乐止息说，<a id="a-TC"></a>事顺时得宜，<a id="a-TD"></a>善教善诃；<a id="a-TE"></a>彼于绮语净除其心。</p>
  <p id="aTF">“伽蓝，<a id="a-TG"></a>多闻圣弟子离贪伺，<a id="a-TH"></a>断贪伺，<a id="a-TI"></a>心不怀诤，<a id="a-TJ"></a>见他财物诸生活具，<a id="a-TK"></a>不起贪伺，<a id="a-TL"></a>欲令我得，<a id="a-TM"></a>彼于贪伺净除其心。<a id="a-TN"></a>伽蓝，<a id="a-TO"></a>多闻圣弟子离恚断恚，<a id="a-TP"></a>有惭有愧，<a id="a-TQ"></a>有慈悲心，<a id="a-TR"></a>饶益一切乃至昆虫，<a id="a-TS"></a>彼于嫉恚净除其心。<a id="a-TT"></a>伽蓝，<a id="a-TU"></a>多闻圣弟子离邪见，<a id="a-TV"></a>断邪见，<a id="a-TW"></a>行于正见而不颠倒，<a id="a-TX"></a>如是见，<a id="a-TY"></a>如是说：<a id="a-TZ"></a>‘有施、<a id="a-Ta"></a>有斋，<a id="a-Tb"></a>亦有咒说；<a id="a-Tc"></a>有善恶业，<a id="a-Td"></a>有善恶业报；<a id="a-Te"></a>有此世彼世；<a id="a-Tf"></a>有父有母；<a id="a-Tg"></a>世有真人往至善处、<a id="a-Th"></a>善去、<a id="a-Ti"></a>善向，<a id="a-Tj"></a>此世彼世自知、<a id="a-Tk"></a>自觉、<a id="a-Tl"></a>自作证成就游。<a id="a-Tm"></a>’彼于邪见净除其心。</p>
  <p id="aTn">“如是，<a id="a-To"></a>伽蓝，<a id="a-Tp"></a>多闻圣弟子成就身净业，<a id="a-Tq"></a>成就口、<a id="a-Tr"></a>意净业，<a id="a-Ts"></a>离恚离诤，<a id="a-Tt"></a>除去睡眠，<a id="a-Tu"></a>无掉、<a id="a-Tv"></a>贡高，<a id="a-Tw"></a>断疑、<a id="a-Tx"></a>度慢，<a id="a-Ty"></a>正念正智，<a id="a-Tz"></a>无有愚痴。<a id="a-U0"></a>彼心与慈俱，<a id="a-U1"></a>遍满一方成就游。<a id="a-U2"></a>如是二三四方，<a id="a-U3"></a>四维上下，<a id="a-U4"></a>普周一切，<a id="a-U5"></a>心与慈俱，<a id="a-U6"></a>无结无怨，<a id="a-U7"></a>无恚无诤，<a id="a-U8"></a>极广甚大，<a id="a-U9"></a>无量善修，<a id="a-UA"></a>遍满一切世间成就游。<a id="a-UB"></a>如是，<a id="a-UC"></a>悲、<a id="a-UD"></a>喜，<a id="a-UE"></a>心与舍俱，<a id="a-UF"></a>无结无怨，<a id="a-UG"></a>无恚无诤，<a id="a-UH"></a>极广甚大，<a id="a-UI"></a>无量善修，<a id="a-UJ"></a>遍满一切世间成就游。</p>
  <p id="aUK">“如是，<a id="a-UL"></a>伽蓝，<a id="a-UM"></a>多闻圣弟子心无结无怨，<a id="a-UN"></a>无恚无诤，<a id="a-UO"></a>便得四安隐住处。<a id="a-UP"></a>云何为四？<a id="a-UQ"></a>有此世彼世，<a id="a-UR"></a>有善恶业，<a id="a-US"></a>有善恶业报，<a id="a-UT"></a>我得此正见相应业，<a id="a-UU"></a>受持具足，<a id="a-UV"></a>身坏命终，<a id="a-UW"></a>必至善处，<a id="a-UX"></a>乃生天上。<a id="a-UY"></a>如是，<a id="a-UZ"></a>伽蓝，<a id="a-Ua"></a>多闻圣弟子心无结无怨，<a id="a-Ub"></a>无恚无诤，<a id="a-Uc"></a>是谓得第一安隐住处。<a id="a-Ud"></a>复次，<a id="a-Ue"></a>伽蓝，<a id="a-Uf"></a>无此世彼世，<a id="a-Ug"></a>无善恶业，<a id="a-Uh"></a>无善恶业报，<a id="a-Ui"></a>如是我于现法中，<a id="a-Uj"></a>非以此故为他所毁，<a id="a-Uk"></a>但为正智所称誉，<a id="a-Ul"></a>精进人、<a id="a-Um"></a>正见人说其有。<a id="a-Un"></a>如是，<a id="a-Uo"></a>伽蓝，<a id="a-Up"></a>多闻圣弟子心无结无怨，<a id="a-Uq"></a>无恚无诤，<a id="a-Ur"></a>是谓得第二安隐住处。<a id="a-Us"></a>复次，<a id="a-Ut"></a>伽蓝，<a id="a-Uu"></a>若有所作，<a id="a-Uv"></a>必不作恶，<a id="a-Uw"></a>我不念恶。<a id="a-Ux"></a>所以者何？<a id="a-Uy"></a>自不作恶，<a id="a-Uz"></a>苦何由生？<a id="a-V0"></a>如是，<a id="a-V1"></a>伽蓝，<a id="a-V2"></a>多闻圣弟子心无结无怨，<a id="a-V3"></a>无恚无诤，<a id="a-V4"></a>是谓得第三安隐住处。<a id="a-V5"></a>复次，<a id="a-V6"></a>伽蓝，<a id="a-V7"></a>若有所作，<a id="a-V8"></a>必不作恶，<a id="a-V9"></a>我不犯世怖与不怖，<a id="a-VA"></a>常当慈愍一切世间，<a id="a-VB"></a>我心不与众生共诤，<a id="a-VC"></a>无浊欢悦。<a id="a-VD"></a>如是，<a id="a-VE"></a>伽蓝，<a id="a-VF"></a>多闻圣弟子心无结无怨，<a id="a-VG"></a>无恚无诤，<a id="a-VH"></a>是谓得第四安隐住处。<a id="a-VI"></a>如是，<a id="a-VJ"></a>伽蓝，<a id="a-VK"></a>多闻圣弟子心无结无怨，<a id="a-VL"></a>无恚无诤，<a id="a-VM"></a>是谓得四安隐住处。<a id="a-VN"></a>”</p>
  <p id="aVO">伽蓝白世尊曰：<a id="a-VP"></a>“如是，<a id="a-VQ"></a>瞿昙，<a id="a-VR"></a>多闻圣弟子心无结无怨，<a id="a-VS"></a>无恚无诤，<a id="a-VT"></a>得四安隐住处。<a id="a-VU"></a>云何为四？<a id="a-VV"></a>有此世彼世，<a id="a-VW"></a>有善恶业，<a id="a-VX"></a>有善恶业报，<a id="a-VY"></a>我得此正见相应业，<a id="a-VZ"></a>受持具足，<a id="a-Va"></a>身坏命终，<a id="a-Vb"></a>必至善处，<a id="a-Vc"></a>乃至天上。<a id="a-Vd"></a>如是，<a id="a-Ve"></a>瞿昙，<a id="a-Vf"></a>多闻圣弟子心无结无怨，<a id="a-Vg"></a>无恚无诤，<a id="a-Vh"></a>是谓得第一安隐住处。<a id="a-Vi"></a>复次，<a id="a-Vj"></a>瞿昙，<a id="a-Vk"></a>若无此世彼世，<a id="a-Vl"></a>无善恶业，<a id="a-Vm"></a>无善恶业报，<a id="a-Vn"></a>我于现法中，<a id="a-Vo"></a>非以此故为他所毁，<a id="a-Vp"></a>但为正智所称誉，<a id="a-Vq"></a>精进人、<a id="a-Vr"></a>正见人说其有。<a id="a-Vs"></a>如是，<a id="a-Vt"></a>瞿昙，<a id="a-Vu"></a>多闻圣弟子心无结无怨，<a id="a-Vv"></a>无恚无诤，<a id="a-Vw"></a>是谓得第二安隐住处。<a id="a-Vx"></a>复次，<a id="a-Vy"></a>瞿昙，<a id="a-Vz"></a>若有所作，<a id="a-W0"></a>必不作恶，<a id="a-W1"></a>我不念恶。<a id="a-W2"></a>所以者何？<a id="a-W3"></a>自不作恶，<a id="a-W4"></a>苦何由生？<a id="a-W5"></a>如是，<a id="a-W6"></a>瞿昙，<a id="a-W7"></a>多闻圣弟子心无结无怨，<a id="a-W8"></a>无恚无诤，<a id="a-W9"></a>是谓得第三安隐住处。<a id="a-WA"></a>复次，<a id="a-WB"></a>瞿昙，<a id="a-WC"></a>若有所作，<a id="a-WD"></a>必不作恶，<a id="a-WE"></a>我不犯世怖与不怖，<a id="a-WF"></a>常当慈愍一切世间，<a id="a-WG"></a>我心不与众生共诤，<a id="a-WH"></a>无浊欢悦。<a id="a-WI"></a>如是，<a id="a-WJ"></a>瞿昙，<a id="a-WK"></a>多闻圣弟子心无结无怨，<a id="a-WL"></a>无恚无诤，<a id="a-WM"></a>是谓得第四安隐住处。<a id="a-WN"></a>如是，<a id="a-WO"></a>瞿昙，<a id="a-WP"></a>多闻圣弟子心无结无怨，<a id="a-WQ"></a>无恚无诤，<a id="a-WR"></a>是谓得四安隐住处。<a id="a-WS"></a>瞿昙，<a id="a-WT"></a>我已知。<a id="a-WU"></a>善逝，<a id="a-WV"></a>我已解。<a id="a-WW"></a>世尊，<a id="a-WX"></a>我等尽寿自归佛、<a id="a-WY"></a>法及比丘众，<a id="a-WZ"></a>惟愿世尊受我等为优婆塞！<a id="a-Wa"></a>从今日始，<a id="a-Wb"></a>终身自归，<a id="a-Wc"></a>乃至命尽。<a id="a-Wd"></a>”</p>
  <p id="aWe">佛说如是，<a id="a-Wf"></a>一切伽蓝人及诸比丘闻佛所说，<a id="a-Wg"></a>欢喜奉行。</p>
  <p data-pb></p>
  <h2 id="aWh">业相应品伽弥尼经第七</h2>
  <p id="aWi">我闻如是：<a id="a-Wj"></a>一时，<a id="a-Wk"></a>佛游那难陀国，<a id="a-Wl"></a>在墙村柰林。</p>
  <p id="aWm">尔时，<a id="a-Wn"></a>阿私罗天子名伽弥尼，<a id="a-Wo"></a>色像巍巍，<a id="a-Wp"></a>光耀暐晔，<a id="a-Wq"></a>夜将向旦，<a id="a-Wr"></a>往诣佛所，<a id="a-Ws"></a>稽首佛足，<a id="a-Wt"></a>却住一面。</p>
  <p id="aWu">阿私罗天子伽弥尼白曰：<a id="a-Wv"></a>“世尊，<a id="a-Ww"></a>梵志自高，<a id="a-Wx"></a>事若干天，<a id="a-Wy"></a>若众生命终者，<a id="a-Wz"></a>彼能令自在往来善处，<a id="a-X0"></a>生于天上？<a id="a-X1"></a>世尊为法主，<a id="a-X2"></a>惟愿世尊使众生命终得至善处，<a id="a-X3"></a>生于天中！<a id="a-X4"></a>”</p>
  <p id="aX5">世尊告曰：<a id="a-X6"></a>“伽弥尼，<a id="a-X7"></a>我今问汝，<a id="a-X8"></a>随所解答。<a id="a-X9"></a>伽弥尼，<a id="a-XA"></a>于意云何？<a id="a-XB"></a>若邑中或有男女，<a id="a-XC"></a>懈不精进，<a id="a-XD"></a>而行恶法，<a id="a-XE"></a>成十种不善业道，<a id="a-XF"></a>杀生、<a id="a-XG"></a>不与取、<a id="a-XH"></a>邪淫、<a id="a-XI"></a>妄言乃至邪见。<a id="a-XJ"></a>彼命终时，<a id="a-XK"></a>若众人来，<a id="a-XL"></a>各叉手向称叹求索，<a id="a-XM"></a>作如是语：<a id="a-XN"></a>‘汝等男女，<a id="a-XO"></a>懈不精进，<a id="a-XP"></a>而行恶法，<a id="a-XQ"></a>成就十种不善业道，<a id="a-XR"></a>杀生、<a id="a-XS"></a>不与取、<a id="a-XT"></a>邪淫、<a id="a-XU"></a>妄言乃至邪见。<a id="a-XV"></a>汝等因此缘此，<a id="a-XW"></a>身坏命终，<a id="a-XX"></a>必至善处，<a id="a-XY"></a>乃生天上。<a id="a-XZ"></a>’如是，<a id="a-Xa"></a>伽弥尼，<a id="a-Xb"></a>彼男女等，<a id="a-Xc"></a>懈不精进，<a id="a-Xd"></a>而行恶法，<a id="a-Xe"></a>成就十种不善业道，<a id="a-Xf"></a>杀生、<a id="a-Xg"></a>不与取、<a id="a-Xh"></a>邪淫、<a id="a-Xi"></a>妄言乃至邪见，<a id="a-Xj"></a>宁为众人各叉手向称叹求索，<a id="a-Xk"></a>因此缘此，<a id="a-Xl"></a>身坏命终，<a id="a-Xm"></a>得至善处，<a id="a-Xn"></a>生天上耶？<a id="a-Xo"></a>”</p>
  <p id="aXp">伽弥尼答曰：<a id="a-Xq"></a>“不也，<a id="a-Xr"></a>世尊。<a id="a-Xs"></a>”</p>
  <p id="aXt">世尊叹曰：<a id="a-Xu"></a>“善哉！<a id="a-Xv"></a>伽弥尼。<a id="a-Xw"></a>所以者何？<a id="a-Xx"></a>彼男女等，<a id="a-Xy"></a>懈不精进，<a id="a-Xz"></a>而行恶法，<a id="a-Y0"></a>成就十种不善业道，<a id="a-Y1"></a>杀生、<a id="a-Y2"></a>不与取、<a id="a-Y3"></a>邪淫、<a id="a-Y4"></a>妄言乃至邪见，<a id="a-Y5"></a>若为人各叉手向称叹求索，<a id="a-Y6"></a>因此缘此，<a id="a-Y7"></a>身坏命终，<a id="a-Y8"></a>得至善处，<a id="a-Y9"></a>乃生天上者，<a id="a-YA"></a>是处不然。<a id="a-YB"></a>伽弥尼，<a id="a-YC"></a>犹去村不远有深水渊，<a id="a-YD"></a>于彼有人以大重石掷著水中，<a id="a-YE"></a>若众人来，<a id="a-YF"></a>各叉手向称叹求索，<a id="a-YG"></a>作如是语：<a id="a-YH"></a>‘愿石浮出！<a id="a-YI"></a>愿石浮出！<a id="a-YJ"></a>’伽弥尼，<a id="a-YK"></a>于意云何？<a id="a-YL"></a>此大重石宁为众人各叉手向称叹求索，<a id="a-YM"></a>因此缘此，<a id="a-YN"></a>而当出耶？<a id="a-YO"></a>”</p>
  <p id="aYP">伽弥尼答曰：<a id="a-YQ"></a>“不也，<a id="a-YR"></a>世尊。<a id="a-YS"></a>”</p>
  <p id="aYT">“如是，<a id="a-YU"></a>伽弥尼，<a id="a-YV"></a>彼男女等，<a id="a-YW"></a>懈不精进，<a id="a-YX"></a>而行恶法，<a id="a-YY"></a>成就十种不善业道，<a id="a-YZ"></a>杀生、<a id="a-Ya"></a>不与取、<a id="a-Yb"></a>邪淫、<a id="a-Yc"></a>妄言乃至邪见，<a id="a-Yd"></a>若为众人各叉手向称叹求索，<a id="a-Ye"></a>因此缘此，<a id="a-Yf"></a>身坏命终，<a id="a-Yg"></a>得至善处，<a id="a-Yh"></a>生天上者，<a id="a-Yi"></a>是处不然。<a id="a-Yj"></a>所以者何？<a id="a-Yk"></a>谓此十种不善业道，<a id="a-Yl"></a>黑有黑报，<a id="a-Ym"></a>自然趣下，<a id="a-Yn"></a>必至恶处。</p>
  <p id="aYo">“伽弥尼，<a id="a-Yp"></a>于意云何？<a id="a-Yq"></a>若邑中或有男女，<a id="a-Yr"></a>精进勤修，<a id="a-Ys"></a>而行妙法，<a id="a-Yt"></a>成十善业道，<a id="a-Yu"></a>离杀、<a id="a-Yv"></a>断杀、<a id="a-Yw"></a>不与取、<a id="a-Yx"></a>邪淫、<a id="a-Yy"></a>妄言乃至离邪见，<a id="a-Yz"></a>断邪见，<a id="a-Z0"></a>得正见。<a id="a-Z1"></a>彼命终时，<a id="a-Z2"></a>若众人来，<a id="a-Z3"></a>各叉手称叹求索，<a id="a-Z4"></a>作如是语：<a id="a-Z5"></a>‘汝男女等，<a id="a-Z6"></a>精进勤修，<a id="a-Z7"></a>而行妙法，<a id="a-Z8"></a>成十善业道，<a id="a-Z9"></a>离杀、<a id="a-ZA"></a>断杀、<a id="a-ZB"></a>不与取、<a id="a-ZC"></a>邪淫、<a id="a-ZD"></a>妄言乃至离邪见，<a id="a-ZE"></a>断邪见，<a id="a-ZF"></a>得正见。<a id="a-ZG"></a>汝等因此缘此，<a id="a-ZH"></a>身坏命终，<a id="a-ZI"></a>当至恶处，<a id="a-ZJ"></a>生地狱中。<a id="a-ZK"></a>’伽弥尼，<a id="a-ZL"></a>于意云何？<a id="a-ZM"></a>彼男女等，<a id="a-ZN"></a>精进勤修，<a id="a-ZO"></a>而行妙法，<a id="a-ZP"></a>成十善业道，<a id="a-ZQ"></a>离杀、<a id="a-ZR"></a>断杀、<a id="a-ZS"></a>不与取、<a id="a-ZT"></a>邪淫、<a id="a-ZU"></a>妄言乃至离邪见，<a id="a-ZV"></a>断邪见，<a id="a-ZW"></a>得正见，<a id="a-ZX"></a>宁为众人各叉手向称叹求索，<a id="a-ZY"></a>因此缘此，<a id="a-ZZ"></a>身坏命终，<a id="a-Za"></a>得至恶处，<a id="a-Zb"></a>生地狱中耶？<a id="a-Zc"></a>”</p>
  <p id="aZd">伽弥尼答曰：<a id="a-Ze"></a>“不也，<a id="a-Zf"></a>世尊。<a id="a-Zg"></a>”</p>
  <p id="aZh">世尊叹曰：<a id="a-Zi"></a>“善哉！<a id="a-Zj"></a>伽弥尼。<a id="a-Zk"></a>所以者何？<a id="a-Zl"></a>伽弥尼，<a id="a-Zm"></a>彼男女等，<a id="a-Zn"></a>精进勤修，<a id="a-Zo"></a>而行妙法，<a id="a-Zp"></a>成十善业道，<a id="a-Zq"></a>离杀、<a id="a-Zr"></a>断杀、<a id="a-Zs"></a>不与取、<a id="a-Zt"></a>邪淫、<a id="a-Zu"></a>妄言乃至离邪见，<a id="a-Zv"></a>断邪见，<a id="a-Zw"></a>得正见，<a id="a-Zx"></a>若为众人各叉手向称叹求索，<a id="a-Zy"></a>因此缘此，<a id="a-Zz"></a>身坏命终，<a id="a-a0"></a>得生恶处，<a id="a-a1"></a>生地狱中者，<a id="a-a2"></a>是处不然。<a id="a-a3"></a>所以者何？<a id="a-a4"></a>伽弥尼，<a id="a-a5"></a>谓此十善业道，<a id="a-a6"></a>白有白报，<a id="a-a7"></a>自然升上，<a id="a-a8"></a>必至善处。<a id="a-a9"></a>伽弥尼，<a id="a-aA"></a>犹去村不远有深水渊，<a id="a-aB"></a>于彼有人以酥油瓶投水而破，<a id="a-aC"></a>滓瓦沉下，<a id="a-aD"></a>酥油浮上。</p>
  <p id="aaE">“如是，<a id="a-aF"></a>伽弥尼，<a id="a-aG"></a>彼男女等，<a id="a-aH"></a>精进勤修，<a id="a-aI"></a>而行妙法，<a id="a-aJ"></a>成十善业道，<a id="a-aK"></a>离杀、<a id="a-aL"></a>断杀、<a id="a-aM"></a>不与取、<a id="a-aN"></a>邪淫、<a id="a-aO"></a>妄言乃至离邪见，<a id="a-aP"></a>断邪见，<a id="a-aQ"></a>正见。<a id="a-aR"></a>彼命终时，<a id="a-aS"></a>谓身粗色四大之种从父母生，<a id="a-aT"></a>衣食长养，<a id="a-aU"></a>坐卧按摩，<a id="a-aV"></a>澡浴强忍，<a id="a-aW"></a>是破坏法，<a id="a-aX"></a>是灭尽法，<a id="a-aY"></a>离散之法。<a id="a-aZ"></a>彼命终后，<a id="a-aa"></a>或乌鸟啄，<a id="a-ab"></a>或虎狼食，<a id="a-ac"></a>或烧或埋，<a id="a-ad"></a>尽为粉尘。<a id="a-ae"></a>彼心、<a id="a-af"></a>意、<a id="a-ag"></a>识常为信所熏，<a id="a-ah"></a>为精进、<a id="a-ai"></a>多闻、<a id="a-aj"></a>布施、<a id="a-ak"></a>智慧所熏，<a id="a-al"></a>彼因此缘此，<a id="a-am"></a>自然升上，<a id="a-an"></a>生于善处。<a id="a-ao"></a>伽弥尼，<a id="a-ap"></a>彼杀生者，<a id="a-aq"></a>离杀、<a id="a-ar"></a>断杀，<a id="a-as"></a>园观之道、<a id="a-at"></a>升进之道、<a id="a-au"></a>善处之道。<a id="a-av"></a>伽弥尼，<a id="a-aw"></a>不与取、<a id="a-ax"></a>邪淫、<a id="a-ay"></a>妄言乃至邪见者，<a id="a-az"></a>离邪见，<a id="a-b0"></a>得正见，<a id="a-b1"></a>园观之道、<a id="a-b2"></a>升进之道、<a id="a-b3"></a>善处之道。<a id="a-b4"></a>伽弥尼，<a id="a-b5"></a>复有园观之道、<a id="a-b6"></a>升进之道、<a id="a-b7"></a>善处之道。<a id="a-b8"></a>伽弥尼，<a id="a-b9"></a>云何复有园观之道、<a id="a-bA"></a>升进之道、<a id="a-bB"></a>善处之道？<a id="a-bC"></a>谓八支圣道——正见乃至正定，<a id="a-bD"></a>是为八。<a id="a-bE"></a>伽弥尼，<a id="a-bF"></a>是谓复有园观之道、<a id="a-bG"></a>升进之道、<a id="a-bH"></a>善处之道。<a id="a-bI"></a>”</p>
  <p id="abJ">佛说如是，<a id="a-bK"></a>伽弥尼及诸比丘闻佛所说，<a id="a-bL"></a>欢喜奉行。</p>
 </body>
</html>