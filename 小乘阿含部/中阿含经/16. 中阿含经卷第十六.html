<!doctype html>
<html id="z3IBU7NWp" data-ver="2180">
 <head>
  <meta charset="utf-8">
  <meta author="僧伽提婆">
  <meta library="龙藏">
  <meta catalog="小乘阿含部">
  <meta period="东晋">
 </head>
 <body>
  <h1 id="a1">中阿含经卷第十六</h1>
  <h2 id="a2">王相应品蜱肆经第十四</h2>
  <p id="a3">我闻如是：<a id="a-4"></a>一时尊者鸠摩罗迦葉游拘萨罗国，<a id="a-5"></a>与大比丘众俱，<a id="a-6"></a>往诣斯惒提，<a id="a-7"></a>住彼村北尸摄惒林。</p>
  <p id="a8">尔时，<a id="a-9"></a>斯惒提中有王名蜱肆，<a id="a-A"></a>极大丰乐，<a id="a-B"></a>资财无量，<a id="a-C"></a>畜牧产业不可称计，<a id="a-D"></a>封户、<a id="a-E"></a>食邑种种具足。<a id="a-F"></a>斯惒提邑泉池草木一切属王，<a id="a-G"></a>从拘萨罗王波斯匿之所封授。</p>
  <p id="aH">于是，<a id="a-I"></a>斯惒提梵志、<a id="a-J"></a>居士闻：<a id="a-K"></a>有沙门名鸠摩罗迦葉游拘萨罗国，<a id="a-L"></a>与大比丘众俱，<a id="a-M"></a>来至此斯惒提，<a id="a-N"></a>住彼村北尸摄惒林。<a id="a-O"></a>彼沙门鸠摩罗迦葉有大名称，<a id="a-P"></a>周闻十方，<a id="a-Q"></a>鸠摩罗迦葉才辩无碍，<a id="a-R"></a>所说微妙，<a id="a-S"></a>彼是多闻阿罗诃也。<a id="a-T"></a>若有见此阿罗诃恭敬礼事者，<a id="a-U"></a>快得善利！<a id="a-V"></a>“我等可往见彼沙门鸠摩罗迦葉。<a id="a-W"></a>”斯惒提梵志、<a id="a-X"></a>居士各与等类相随而行，<a id="a-Y"></a>从斯惒提并共北出，<a id="a-Z"></a>至尸摄惒林。</p>
  <p id="aa">是时，<a id="a-b"></a>蜱肆王在正殿上，<a id="a-c"></a>遥见斯惒提梵志、<a id="a-d"></a>居士各与等类相随而行，<a id="a-e"></a>从斯惒提并共北出，<a id="a-f"></a>至尸摄惒林。<a id="a-g"></a>蜱肆王见已，<a id="a-h"></a>告侍人曰：<a id="a-i"></a>“此斯惒提梵志、<a id="a-j"></a>居士，<a id="a-k"></a>今日何故各与等类相随而行，<a id="a-l"></a>从斯惒提并共北出，<a id="a-m"></a>至尸摄惒林？<a id="a-n"></a>”</p>
  <p id="ao">侍人白曰：<a id="a-p"></a>“天王，<a id="a-q"></a>彼斯惒提梵志、<a id="a-r"></a>居士闻：<a id="a-s"></a>有沙门鸠摩罗迦葉游拘萨罗国，<a id="a-t"></a>与大比丘众俱，<a id="a-u"></a>来至此斯惒提，<a id="a-v"></a>住彼村北尸摄惒林。<a id="a-w"></a>天王，<a id="a-x"></a>彼沙门鸠摩罗迦葉有大名称，<a id="a-y"></a>周闻十方，<a id="a-z"></a>鸠摩罗迦葉才辩无碍，<a id="a-10"></a>所说微妙，<a id="a-11"></a>彼是多闻阿罗诃也。<a id="a-12"></a>若有见此阿罗诃恭敬礼事者，<a id="a-13"></a>快得善利！<a id="a-14"></a>我等可往见彼沙门鸠摩罗迦葉。<a id="a-15"></a>天王，<a id="a-16"></a>是故斯惒提梵志、<a id="a-17"></a>居士各与等类相随而行，<a id="a-18"></a>从斯惒提并共北出，<a id="a-19"></a>至尸摄惒林。<a id="a-1A"></a>”</p>
  <p id="a1B">蜱肆王闻已，<a id="a-1C"></a>告侍人曰：<a id="a-1D"></a>“汝往诣彼斯惒提梵志、<a id="a-1E"></a>居士所，<a id="a-1F"></a>而语之曰：<a id="a-1G"></a>‘蜱肆王告斯惒提梵志、<a id="a-1H"></a>居士：<a id="a-1I"></a>诸贤可住！<a id="a-1J"></a>我与汝等共往见彼沙门鸠摩罗迦葉，<a id="a-1K"></a>汝等愚痴，<a id="a-1L"></a>勿为彼所欺，<a id="a-1M"></a>为有后世，<a id="a-1N"></a>有众生生。<a id="a-1O"></a>我如是见、<a id="a-1P"></a>如是说，<a id="a-1Q"></a>无有后世，<a id="a-1R"></a>无众生生。<a id="a-1S"></a>’”</p>
  <p id="a1T">侍人受教，<a id="a-1U"></a>即往诣彼斯惒提梵志、<a id="a-1V"></a>居士所，<a id="a-1W"></a>而语之曰：<a id="a-1X"></a>“蜱肆王告斯惒提梵志、<a id="a-1Y"></a>居士：<a id="a-1Z"></a>诸贤可住！<a id="a-1a"></a>我与汝等共往见彼沙门鸠摩罗迦葉。<a id="a-1b"></a>汝等愚痴，<a id="a-1c"></a>勿为彼所欺，<a id="a-1d"></a>为有后世，<a id="a-1e"></a>有众生生。<a id="a-1f"></a>我如是见、<a id="a-1g"></a>如是说，<a id="a-1h"></a>无有后世，<a id="a-1i"></a>无众生生。<a id="a-1j"></a>”</p>
  <p id="a1k">斯惒提梵志、<a id="a-1l"></a>居士闻此教已，<a id="a-1m"></a>答侍人曰：<a id="a-1n"></a>“辄如来敕。<a id="a-1o"></a>”</p>
  <p id="a1p">侍人还启：<a id="a-1q"></a>“已宣王命，<a id="a-1r"></a>彼斯惒提梵志、<a id="a-1s"></a>居士住待天王，<a id="a-1t"></a>惟愿天王宜知是时。<a id="a-1u"></a>”</p>
  <p id="a1v">时，<a id="a-1w"></a>蜱肆王即敕御者：<a id="a-1x"></a>“汝速严驾！<a id="a-1y"></a>我今欲行。<a id="a-1z"></a>”</p>
  <p id="a20">御者受教，<a id="a-21"></a>即速严驾讫，<a id="a-22"></a>还白王：<a id="a-23"></a>“严驾已办，<a id="a-24"></a>随天王意。<a id="a-25"></a>”</p>
  <p id="a26">时，<a id="a-27"></a>蜱肆王即乘车出，<a id="a-28"></a>往诣斯惒提梵志、<a id="a-29"></a>居士所，<a id="a-2A"></a>与共北行至尸摄惒林。<a id="a-2B"></a>时，<a id="a-2C"></a>蜱肆王遥见尊者鸠摩罗迦葉在树林间，<a id="a-2D"></a>即下车步进，<a id="a-2E"></a>往诣尊者鸠摩罗迦葉所，<a id="a-2F"></a>共相问讯，<a id="a-2G"></a>却坐一面，<a id="a-2H"></a>问曰：<a id="a-2I"></a>“迦葉，<a id="a-2J"></a>我今欲问，<a id="a-2K"></a>宁见听耶？<a id="a-2L"></a>”</p>
  <p id="a2M">尊者鸠摩罗迦葉告曰：<a id="a-2N"></a>“蜱肆，<a id="a-2O"></a>若欲问者，<a id="a-2P"></a>便可问之，<a id="a-2Q"></a>我闻已当思。<a id="a-2R"></a>”</p>
  <p id="a2S">时，<a id="a-2T"></a>蜱肆王即便问曰：<a id="a-2U"></a>“迦葉，<a id="a-2V"></a>我如是见、<a id="a-2W"></a>如是说，<a id="a-2X"></a>无有后世，<a id="a-2Y"></a>无众生生。<a id="a-2Z"></a>沙门鸠摩罗迦葉，<a id="a-2a"></a>于意云何？<a id="a-2b"></a>”</p>
  <p id="a2c">尊者鸠摩罗迦葉告曰：<a id="a-2d"></a>“蜱肆，<a id="a-2e"></a>我今问王，<a id="a-2f"></a>随所解答。<a id="a-2g"></a>于王意云何？<a id="a-2h"></a>今此日月，<a id="a-2i"></a>为是今世，<a id="a-2j"></a>为后世耶？<a id="a-2k"></a>”</p>
  <p id="a2l">蜱肆答曰：<a id="a-2m"></a>“沙门鸠摩罗迦葉虽作是说，<a id="a-2n"></a>当我如是见、<a id="a-2o"></a>如是说，<a id="a-2p"></a>无有后世，<a id="a-2q"></a>无众生生。<a id="a-2r"></a>”</p>
  <p id="a2s">尊者鸠摩罗迦葉告曰：<a id="a-2t"></a>“蜱肆，<a id="a-2u"></a>复更有恶而过此耶？<a id="a-2v"></a>”</p>
  <p id="a2w">蜱肆答曰：<a id="a-2x"></a>“如是，<a id="a-2y"></a>迦葉，<a id="a-2z"></a>复更有恶。<a id="a-30"></a>迦葉，<a id="a-31"></a>我有亲亲疾病困笃，<a id="a-32"></a>我往彼所，<a id="a-33"></a>到已，<a id="a-34"></a>谓言：<a id="a-35"></a>‘汝等当知我如是见、<a id="a-36"></a>如是说，<a id="a-37"></a>无有后世，<a id="a-38"></a>无众生生。<a id="a-39"></a>亲亲！<a id="a-3A"></a>有沙门、<a id="a-3B"></a>梵志如是见、<a id="a-3C"></a>如是说，<a id="a-3D"></a>言有后世，<a id="a-3E"></a>有众生生。<a id="a-3F"></a>我常不信彼之所说。<a id="a-3G"></a>彼复作是语：<a id="a-3H"></a>“若有男女作恶行，<a id="a-3I"></a>不精进，<a id="a-3J"></a>懒惰、<a id="a-3K"></a>懈怠、<a id="a-3L"></a>嫉妒、<a id="a-3M"></a>悭贪，<a id="a-3N"></a>不舒手，<a id="a-3O"></a>不庶几，<a id="a-3P"></a>极著财物。<a id="a-3Q"></a>彼因缘此，<a id="a-3R"></a>身坏命终，<a id="a-3S"></a>必至恶处，<a id="a-3T"></a>生地狱中。<a id="a-3U"></a>”若彼沙门、<a id="a-3V"></a>梵志所说是真实者，<a id="a-3W"></a>汝等是我亲亲，<a id="a-3X"></a>作恶行，<a id="a-3Y"></a>不精进，<a id="a-3Z"></a>懒惰、<a id="a-3a"></a>懈怠、<a id="a-3b"></a>嫉妒、<a id="a-3c"></a>悭贪，<a id="a-3d"></a>不舒手，<a id="a-3e"></a>不庶几，<a id="a-3f"></a>极著财物。<a id="a-3g"></a>若汝等身坏命终，<a id="a-3h"></a>必至恶处，<a id="a-3i"></a>生地狱中者，<a id="a-3j"></a>可还语我：<a id="a-3k"></a>“蜱肆，<a id="a-3l"></a>彼地狱中如是如是苦。<a id="a-3m"></a>”若当尔者，<a id="a-3n"></a>我便现见。<a id="a-3o"></a>’彼闻我语，<a id="a-3p"></a>受我教已，<a id="a-3q"></a>都无有来语我言：<a id="a-3r"></a>‘蜱肆，<a id="a-3s"></a>彼地狱中如是如是苦。<a id="a-3t"></a>’迦葉，<a id="a-3u"></a>因此事故，<a id="a-3v"></a>我作是念：<a id="a-3w"></a>‘无有后世，<a id="a-3x"></a>无众生生。<a id="a-3y"></a>’”</p>
  <p id="a3z">尊者鸠摩罗迦葉告曰：<a id="a-40"></a>“蜱肆，<a id="a-41"></a>我复问王，<a id="a-42"></a>随所解答。<a id="a-43"></a>若有王人收缚罪者，<a id="a-44"></a>送至王所，<a id="a-45"></a>白曰：<a id="a-46"></a>‘天王，<a id="a-47"></a>此人有罪，<a id="a-48"></a>王当治之。<a id="a-49"></a>’王告彼曰：<a id="a-4A"></a>‘汝等将去反缚两手，<a id="a-4B"></a>令彼骑驴，<a id="a-4C"></a>打破败鼓，<a id="a-4D"></a>声如驴鸣。<a id="a-4E"></a>遍宣令已，<a id="a-4F"></a>从城南门出，<a id="a-4G"></a>坐高标下，<a id="a-4H"></a>斩断其头。<a id="a-4I"></a>’彼受教已，<a id="a-4J"></a>即反缚罪人，<a id="a-4K"></a>令其骑驴，<a id="a-4L"></a>打破败鼓，<a id="a-4M"></a>声如驴鸣。<a id="a-4N"></a>遍宣令已，<a id="a-4O"></a>从城南门出，<a id="a-4P"></a>坐高标下，<a id="a-4Q"></a>欲斩其头。<a id="a-4R"></a>此人临死语彼卒曰：<a id="a-4S"></a>‘汝且小住！<a id="a-4T"></a>我欲得见父母、<a id="a-4U"></a>妻子、<a id="a-4V"></a>奴婢、<a id="a-4W"></a>使人，<a id="a-4X"></a>听我暂去。<a id="a-4Y"></a>’于王意云何？<a id="a-4Z"></a>彼卒宁当放斯罪人，<a id="a-4a"></a>听暂去耶？<a id="a-4b"></a>”</p>
  <p id="a4c">蜱肆答曰：<a id="a-4d"></a>“不也，<a id="a-4e"></a>迦葉。<a id="a-4f"></a>”</p>
  <p id="a4g">尊者鸠摩罗迦葉告曰：<a id="a-4h"></a>“蜱肆，<a id="a-4i"></a>王亲亲者亦复如是，<a id="a-4j"></a>作恶行，<a id="a-4k"></a>不精进，<a id="a-4l"></a>懒惰、<a id="a-4m"></a>懈怠、<a id="a-4n"></a>嫉妒、<a id="a-4o"></a>悭贪，<a id="a-4p"></a>不舒手，<a id="a-4q"></a>不庶几，<a id="a-4r"></a>极著财物。<a id="a-4s"></a>彼因缘此，<a id="a-4t"></a>身坏命终，<a id="a-4u"></a>必至恶处，<a id="a-4v"></a>生地狱中。<a id="a-4w"></a>地狱卒捉极苦治时，<a id="a-4x"></a>彼语卒曰：<a id="a-4y"></a>‘诸地狱卒，<a id="a-4z"></a>汝等小住，<a id="a-50"></a>莫苦治我！<a id="a-51"></a>我欲暂去诣蜱肆王，<a id="a-52"></a>告语之曰：<a id="a-53"></a>“彼地狱中如是如是苦，<a id="a-54"></a>令彼现见。<a id="a-55"></a>”’于王意云何？<a id="a-56"></a>彼地狱卒宁当放王亲亲令暂来耶？<a id="a-57"></a>”</p>
  <p id="a58">蜱肆答曰：<a id="a-59"></a>“不也，<a id="a-5A"></a>迦葉。<a id="a-5B"></a>”</p>
  <p id="a5C">尊者鸠摩罗迦葉告曰：<a id="a-5D"></a>“蜱肆，<a id="a-5E"></a>汝应如是观于后世，<a id="a-5F"></a>莫如肉眼之所见也。<a id="a-5G"></a>蜱肆，<a id="a-5H"></a>若有沙门、<a id="a-5I"></a>梵志断绝离欲，<a id="a-5J"></a>趣向离欲；<a id="a-5K"></a>断绝离恚，<a id="a-5L"></a>趣向离恚；<a id="a-5M"></a>断绝离痴，<a id="a-5N"></a>趣向离痴。<a id="a-5O"></a>彼以清净天眼出过于人，<a id="a-5P"></a>见此众生死时、<a id="a-5Q"></a>生时，<a id="a-5R"></a>好色、<a id="a-5S"></a>恶色，<a id="a-5T"></a>或妙、<a id="a-5U"></a>不妙，<a id="a-5V"></a>往来善处及不善处，<a id="a-5W"></a>随此众生之所作业，<a id="a-5X"></a>见其如真。<a id="a-5Y"></a>”</p>
  <p id="a5Z">蜱肆王复言：<a id="a-5a"></a>“沙门鸠摩罗迦葉虽作是说，<a id="a-5b"></a>但我如是见、<a id="a-5c"></a>如是说，<a id="a-5d"></a>无有后世，<a id="a-5e"></a>无众生生。<a id="a-5f"></a>”</p>
  <p id="a5g">尊者鸠摩罗迦葉告曰：<a id="a-5h"></a>“蜱肆，<a id="a-5i"></a>复更有恶而过此耶？<a id="a-5j"></a>”</p>
  <p id="a5k">蜱肆答曰：<a id="a-5l"></a>“如是，<a id="a-5m"></a>迦葉，<a id="a-5n"></a>复更有恶。<a id="a-5o"></a>迦葉，<a id="a-5p"></a>我有亲亲疾病困笃，<a id="a-5q"></a>我往彼所，<a id="a-5r"></a>到已谓言：<a id="a-5s"></a>‘汝等当知我如是见、<a id="a-5t"></a>如是说，<a id="a-5u"></a>无有后世，<a id="a-5v"></a>无众生生。<a id="a-5w"></a>亲亲！<a id="a-5x"></a>有沙门、<a id="a-5y"></a>梵志如是见、<a id="a-5z"></a>如是说，<a id="a-60"></a>言有后世，<a id="a-61"></a>有众生生。<a id="a-62"></a>我常不信彼之所说。<a id="a-63"></a>彼复作是语：<a id="a-64"></a>“若有男女妙行精进，<a id="a-65"></a>精勤不懈，<a id="a-66"></a>无有嫉妒，<a id="a-67"></a>亦不悭贪，<a id="a-68"></a>舒手，<a id="a-69"></a>庶几，<a id="a-6A"></a>开意放舍，<a id="a-6B"></a>给诸孤穷，<a id="a-6C"></a>常乐施与，<a id="a-6D"></a>不著财物。<a id="a-6E"></a>彼因缘此，<a id="a-6F"></a>身坏命终，<a id="a-6G"></a>必升善处，<a id="a-6H"></a>乃生天上。<a id="a-6I"></a>”若彼沙门、<a id="a-6J"></a>梵志所说是真实者，<a id="a-6K"></a>汝等是我亲亲，<a id="a-6L"></a>妙行精进，<a id="a-6M"></a>精勤不懈，<a id="a-6N"></a>无有嫉妒，<a id="a-6O"></a>亦不悭贪，<a id="a-6P"></a>舒手，<a id="a-6Q"></a>庶几，<a id="a-6R"></a>开意放舍，<a id="a-6S"></a>给诸孤穷，<a id="a-6T"></a>常乐施与，<a id="a-6U"></a>不著财物。<a id="a-6V"></a>若汝等身坏命终，<a id="a-6W"></a>必升善处，<a id="a-6X"></a>生天上者，<a id="a-6Y"></a>可还语我：<a id="a-6Z"></a>“蜱肆，<a id="a-6a"></a>天上如是如是乐。<a id="a-6b"></a>”若当尔者，<a id="a-6c"></a>我便现见。<a id="a-6d"></a>’彼闻我语，<a id="a-6e"></a>受我教已，<a id="a-6f"></a>都无有来语我言：<a id="a-6g"></a>‘蜱肆，<a id="a-6h"></a>天上如是如是乐。<a id="a-6i"></a>’迦葉，<a id="a-6j"></a>因此事故，<a id="a-6k"></a>我作是念：<a id="a-6l"></a>‘无有后世，<a id="a-6m"></a>无众生生。<a id="a-6n"></a>’”</p>
  <p id="a6o">尊者鸠摩罗迦葉告曰：<a id="a-6p"></a>“蜱肆，<a id="a-6q"></a>听我说喻，<a id="a-6r"></a>慧者闻喻则解其义。<a id="a-6s"></a>蜱肆，<a id="a-6t"></a>犹村邑外有都圊厕，<a id="a-6u"></a>深没人头，<a id="a-6v"></a>粪满其中，<a id="a-6w"></a>而有一人堕没厕底。<a id="a-6x"></a>若复有人为慈愍彼，<a id="a-6y"></a>求义及饶益，<a id="a-6z"></a>求安隐快乐，<a id="a-70"></a>便从厕上徐徐挽出，<a id="a-71"></a>刮以竹片，<a id="a-72"></a>拭以树叶，<a id="a-73"></a>洗以暖汤。<a id="a-74"></a>彼于后时净澡浴已，<a id="a-75"></a>以香涂身，<a id="a-76"></a>升正殿上，<a id="a-77"></a>以五所欲而娱乐之。<a id="a-78"></a>于王意云何？<a id="a-79"></a>彼人宁复忆念先厕，<a id="a-7A"></a>欢喜称誉，<a id="a-7B"></a>复欲见耶？<a id="a-7C"></a>”</p>
  <p id="a7D">蜱肆答曰：<a id="a-7E"></a>“不也，<a id="a-7F"></a>迦葉。<a id="a-7G"></a>若更有人忆念彼厕，<a id="a-7H"></a>欢喜称誉而欲见者，<a id="a-7I"></a>便不爱此人，<a id="a-7J"></a>况复自忆念先厕，<a id="a-7K"></a>欢喜称誉，<a id="a-7L"></a>复欲见者？<a id="a-7M"></a>是处不然！<a id="a-7N"></a>”</p>
  <p id="a7O">“蜱肆，<a id="a-7P"></a>若王有亲亲妙行精进，<a id="a-7Q"></a>精勤不懈，<a id="a-7R"></a>无有嫉妒，<a id="a-7S"></a>亦不悭贪，<a id="a-7T"></a>舒手，<a id="a-7U"></a>庶几，<a id="a-7V"></a>开意放舍，<a id="a-7W"></a>给诸孤穷，<a id="a-7X"></a>常乐施与，<a id="a-7Y"></a>不著财物。<a id="a-7Z"></a>彼因缘此，<a id="a-7a"></a>身坏命终，<a id="a-7b"></a>必升善处，<a id="a-7c"></a>乃生天上。<a id="a-7d"></a>生天上已，<a id="a-7e"></a>天五所欲而自娱乐。<a id="a-7f"></a>于王意云何？<a id="a-7g"></a>彼天天子宁当舍彼天五所欲，<a id="a-7h"></a>忆念于此人间五欲，<a id="a-7i"></a>欢喜称誉，<a id="a-7j"></a>复欲见耶？<a id="a-7k"></a>”</p>
  <p id="a7l">蜱肆答曰：<a id="a-7m"></a>“不也，<a id="a-7n"></a>迦葉。<a id="a-7o"></a>所以者何？<a id="a-7p"></a>人间五欲臭处不净，<a id="a-7q"></a>甚可憎恶，<a id="a-7r"></a>而不可向，<a id="a-7s"></a>不可爱念，<a id="a-7t"></a>粗涩不净。<a id="a-7u"></a>迦葉，<a id="a-7v"></a>比于人间五所欲者，<a id="a-7w"></a>天欲为最，<a id="a-7x"></a>最上最好，<a id="a-7y"></a>最妙最胜。<a id="a-7z"></a>若彼天天子舍天五欲，<a id="a-80"></a>而更忆念人间五欲，<a id="a-81"></a>欢喜称誉，<a id="a-82"></a>复欲见者，<a id="a-83"></a>是处不然！<a id="a-84"></a>”</p>
  <p id="a85">“蜱肆，<a id="a-86"></a>汝应如是观于后世，<a id="a-87"></a>莫如肉眼之所见也。<a id="a-88"></a>蜱肆，<a id="a-89"></a>若有沙门、<a id="a-8A"></a>梵志断绝离欲，<a id="a-8B"></a>趣向离欲；<a id="a-8C"></a>断绝离恚，<a id="a-8D"></a>趣向离恚；<a id="a-8E"></a>断绝离痴，<a id="a-8F"></a>趣向离痴。<a id="a-8G"></a>彼以清净天眼出过于人，<a id="a-8H"></a>见此众生死时、<a id="a-8I"></a>生时，<a id="a-8J"></a>好色、<a id="a-8K"></a>恶色，<a id="a-8L"></a>或妙、<a id="a-8M"></a>不妙，<a id="a-8N"></a>往来善处及不善处，<a id="a-8O"></a>随此众生之所作业，<a id="a-8P"></a>见其如真。<a id="a-8Q"></a>”</p>
  <p id="a8R">蜱肆王复言：<a id="a-8S"></a>“沙门鸠摩罗迦葉虽作是说，<a id="a-8T"></a>但我如是见、<a id="a-8U"></a>如是说，<a id="a-8V"></a>无有后世，<a id="a-8W"></a>无众生生。<a id="a-8X"></a>”</p>
  <p id="a8Y">尊者鸠摩罗迦葉告曰：<a id="a-8Z"></a>“蜱肆，<a id="a-8a"></a>复更有恶而过是耶。<a id="a-8b"></a>”</p>
  <p id="a8c">蜱肆答曰：<a id="a-8d"></a>“如是，<a id="a-8e"></a>迦葉，<a id="a-8f"></a>复更有恶。<a id="a-8g"></a>迦葉，<a id="a-8h"></a>我有亲亲疾病困笃，<a id="a-8i"></a>我往彼所，<a id="a-8j"></a>到已谓言：<a id="a-8k"></a>‘汝等当知我如是见、<a id="a-8l"></a>如是说，<a id="a-8m"></a>无有后世，<a id="a-8n"></a>无众生生。<a id="a-8o"></a>亲亲！<a id="a-8p"></a>有沙门、<a id="a-8q"></a>梵志如是见、<a id="a-8r"></a>如是说，<a id="a-8s"></a>言有后世，<a id="a-8t"></a>有众生生。<a id="a-8u"></a>我常不信彼之所说。<a id="a-8v"></a>彼复作是语：<a id="a-8w"></a>“若有男女妙行精进，<a id="a-8x"></a>精勤不懈，<a id="a-8y"></a>无有嫉妒，<a id="a-8z"></a>亦不悭贪，<a id="a-90"></a>舒手，<a id="a-91"></a>庶几，<a id="a-92"></a>开意放舍，<a id="a-93"></a>给诸孤穷，<a id="a-94"></a>常乐施与，<a id="a-95"></a>不著财物。<a id="a-96"></a>彼因缘此，<a id="a-97"></a>身坏命终，<a id="a-98"></a>必升善处，<a id="a-99"></a>乃生天上。<a id="a-9A"></a>”若彼沙门、<a id="a-9B"></a>梵志所说是真实者，<a id="a-9C"></a>汝等是我亲亲，<a id="a-9D"></a>妙行精进，<a id="a-9E"></a>精勤不懈，<a id="a-9F"></a>无有嫉妒，<a id="a-9G"></a>亦不悭贪，<a id="a-9H"></a>舒手，<a id="a-9I"></a>庶几，<a id="a-9J"></a>开意放舍，<a id="a-9K"></a>给诸孤穷，<a id="a-9L"></a>常乐施与，<a id="a-9M"></a>不著财物。<a id="a-9N"></a>若汝等身坏命终，<a id="a-9O"></a>必升善处，<a id="a-9P"></a>生天上者，<a id="a-9Q"></a>可还语我：<a id="a-9R"></a>“蜱肆，<a id="a-9S"></a>天上如是如是乐。<a id="a-9T"></a>”若汝天上而作是念：<a id="a-9U"></a>“我若还归，<a id="a-9V"></a>当何所得？<a id="a-9W"></a>”蜱肆王家多有财物，<a id="a-9X"></a>吾当与汝。<a id="a-9Y"></a>’彼闻我语，<a id="a-9Z"></a>受我教已，<a id="a-9a"></a>都无有来语我言：<a id="a-9b"></a>‘蜱肆，<a id="a-9c"></a>天上如是如是乐。<a id="a-9d"></a>’迦葉，<a id="a-9e"></a>因此事故，<a id="a-9f"></a>我作是念：<a id="a-9g"></a>‘无有后世，<a id="a-9h"></a>无众生生。<a id="a-9i"></a>’”</p>
  <p id="a9j">尊者鸠摩罗迦葉告曰：<a id="a-9k"></a>“蜱肆，<a id="a-9l"></a>天上寿长，<a id="a-9m"></a>人间命短。<a id="a-9n"></a>若人间百岁，<a id="a-9o"></a>是三十三天一日一夜，<a id="a-9p"></a>如是一日一夜，<a id="a-9q"></a>月三十日，<a id="a-9r"></a>年十二月，<a id="a-9s"></a>三十三天天寿千年。<a id="a-9t"></a>于王意云何？<a id="a-9u"></a>若汝有亲亲妙行精进，<a id="a-9v"></a>精勤不懈，<a id="a-9w"></a>无有嫉妒，<a id="a-9x"></a>亦不悭贪，<a id="a-9y"></a>舒手，<a id="a-9z"></a>庶几，<a id="a-A0"></a>开意放舍，<a id="a-A1"></a>给诸孤穷，<a id="a-A2"></a>常乐施与，<a id="a-A3"></a>不著财物。<a id="a-A4"></a>彼因缘此，<a id="a-A5"></a>身坏命终，<a id="a-A6"></a>必升善处，<a id="a-A7"></a>乃生天上。<a id="a-A8"></a>生天上已，<a id="a-A9"></a>便作是念：<a id="a-AA"></a>‘我等先当一日一夜，<a id="a-AB"></a>以天五欲而自娱乐；<a id="a-AC"></a>或二、<a id="a-AD"></a>三、<a id="a-AE"></a>四至六、<a id="a-AF"></a>七日，<a id="a-AG"></a>以天五欲而自娱乐，<a id="a-AH"></a>然后当往语蜱肆王：<a id="a-AI"></a>“天上如是如是乐。<a id="a-AJ"></a>”令彼现见。<a id="a-AK"></a>’于王意云何？<a id="a-AL"></a>汝竟当得尔所活不？<a id="a-AM"></a>”</p>
  <p id="aAN">蜱肆问曰：<a id="a-AO"></a>“迦葉，<a id="a-AP"></a>谁从后世来语沙门鸠摩罗迦葉：<a id="a-AQ"></a>天上寿长，<a id="a-AR"></a>人间命短。<a id="a-AS"></a>若人间百岁，<a id="a-AT"></a>是三十三天一日一夜，<a id="a-AU"></a>如是一日一夜，<a id="a-AV"></a>月三十日，<a id="a-AW"></a>年十二月，<a id="a-AX"></a>三十三天天寿千年？<a id="a-AY"></a>”</p>
  <p id="aAZ">尊者鸠摩罗迦葉告曰：<a id="a-Aa"></a>“蜱肆，<a id="a-Ab"></a>听我说喻，<a id="a-Ac"></a>慧者闻喻则解其义。<a id="a-Ad"></a>蜱肆，<a id="a-Ae"></a>犹如盲人，<a id="a-Af"></a>彼作是说：<a id="a-Ag"></a>‘无黑白色，<a id="a-Ah"></a>亦无见黑白色；<a id="a-Ai"></a>无长短色，<a id="a-Aj"></a>亦无见长短色；<a id="a-Ak"></a>无近远色，<a id="a-Al"></a>亦无见近远色；<a id="a-Am"></a>无粗细色，<a id="a-An"></a>亦无见粗细色。<a id="a-Ao"></a>何以故？<a id="a-Ap"></a>我初不见不知，<a id="a-Aq"></a>是故无有色。<a id="a-Ar"></a>’彼盲如是说，<a id="a-As"></a>为真说耶？<a id="a-At"></a>”</p>
  <p id="aAu">蜱肆答曰：<a id="a-Av"></a>“不也，<a id="a-Aw"></a>迦葉。<a id="a-Ax"></a>所以者何？<a id="a-Ay"></a>迦葉，<a id="a-Az"></a>有黑白色，<a id="a-B0"></a>亦有见黑白色；<a id="a-B1"></a>有长短色，<a id="a-B2"></a>亦有见长短色；<a id="a-B3"></a>有近远色，<a id="a-B4"></a>亦有见近远色；<a id="a-B5"></a>有粗细色，<a id="a-B6"></a>亦有见粗细色。<a id="a-B7"></a>若盲作是说‘我不见不知，<a id="a-B8"></a>是故无有色’者，<a id="a-B9"></a>彼作是说，<a id="a-BA"></a>为不真实。<a id="a-BB"></a>”</p>
  <p id="aBC">尊者鸠摩罗迦葉告曰：<a id="a-BD"></a>“蜱肆王亦如盲。<a id="a-BE"></a>若王作是说：<a id="a-BF"></a>‘谁从后世来语沙门鸠摩罗迦葉：<a id="a-BG"></a>天上寿长，<a id="a-BH"></a>人间命短。<a id="a-BI"></a>若人间百岁是三十三天一日一夜，<a id="a-BJ"></a>如是一日一夜，<a id="a-BK"></a>月三十日，<a id="a-BL"></a>年十二月，<a id="a-BM"></a>三十三天天寿千年？<a id="a-BN"></a>’”</p>
  <p id="aBO">蜱肆王言：<a id="a-BP"></a>“沙门鸠摩罗迦葉，<a id="a-BQ"></a>大为不可！<a id="a-BR"></a>不应作是说！<a id="a-BS"></a>所以者何？<a id="a-BT"></a>沙门鸠摩罗迦葉，<a id="a-BU"></a>精进比我如盲。<a id="a-BV"></a>迦葉，<a id="a-BW"></a>若知我知我亲亲妙行精进，<a id="a-BX"></a>精勤不懈，<a id="a-BY"></a>无有嫉妒，<a id="a-BZ"></a>亦不悭贪，<a id="a-Ba"></a>舒手，<a id="a-Bb"></a>庶几，<a id="a-Bc"></a>开意放舍，<a id="a-Bd"></a>给诸孤穷，<a id="a-Be"></a>常乐施与，<a id="a-Bf"></a>不著财物。<a id="a-Bg"></a>彼因缘此，<a id="a-Bh"></a>身坏命终，<a id="a-Bi"></a>必升善处，<a id="a-Bj"></a>生天上者。<a id="a-Bk"></a>迦葉，<a id="a-Bl"></a>我今便应即行布施，<a id="a-Bm"></a>修诸福业，<a id="a-Bn"></a>奉斋守戒已，<a id="a-Bo"></a>以刀自杀，<a id="a-Bp"></a>或服毒药，<a id="a-Bq"></a>或投坑井，<a id="a-Br"></a>或自缢死。<a id="a-Bs"></a>沙门鸠摩罗迦葉，<a id="a-Bt"></a>精进不应比我如彼盲人。<a id="a-Bu"></a>”</p>
  <p id="aBv">尊者鸠摩罗迦葉告曰：<a id="a-Bw"></a>“蜱肆，<a id="a-Bx"></a>复听我说喻，<a id="a-By"></a>慧者闻喻则解其义。<a id="a-Bz"></a>蜱肆，<a id="a-C0"></a>犹如梵志有年少妇，<a id="a-C1"></a>方始怀妊，<a id="a-C2"></a>又前妇者已有一男，<a id="a-C3"></a>而彼梵志于其中间忽便命终。<a id="a-C4"></a>命终之后，<a id="a-C5"></a>彼前妇儿语小母曰：<a id="a-C6"></a>‘小母，<a id="a-C7"></a>当知今此家中所有财物尽应属我，<a id="a-C8"></a>不复见应可与分者。<a id="a-C9"></a>’小母报曰：<a id="a-CA"></a>‘我今怀妊，<a id="a-CB"></a>若生男者，<a id="a-CC"></a>汝应与分；<a id="a-CD"></a>若生女者，<a id="a-CE"></a>物尽属汝。<a id="a-CF"></a>’彼前妇儿复更再三语小母曰：<a id="a-CG"></a>‘今此家中所有财物尽应属我，<a id="a-CH"></a>不复见应可与分者。<a id="a-CI"></a>’小母亦复再三报曰：<a id="a-CJ"></a>‘我今怀妊，<a id="a-CK"></a>若生男者，<a id="a-CL"></a>汝应与分；<a id="a-CM"></a>若生女者，<a id="a-CN"></a>物尽属汝。<a id="a-CO"></a>’于是，<a id="a-CP"></a>小母愚痴不达，<a id="a-CQ"></a>不善晓解，<a id="a-CR"></a>无有智慧，<a id="a-CS"></a>欲求存命而反自害，<a id="a-CT"></a>即入室中，<a id="a-CU"></a>便取利刀自决其腹，<a id="a-CV"></a>看为是男、<a id="a-CW"></a>为是女耶？<a id="a-CX"></a>彼愚痴不达，<a id="a-CY"></a>不善晓解，<a id="a-CZ"></a>无有智慧，<a id="a-Ca"></a>欲求存命而反自害及腹中子。</p>
  <p id="aCb">“当知蜱肆亦复如是愚痴不达，<a id="a-Cc"></a>不善晓解，<a id="a-Cd"></a>无有智慧，<a id="a-Ce"></a>欲求存命，<a id="a-Cf"></a>反作是念：<a id="a-Cg"></a>‘迦葉，<a id="a-Ch"></a>若知我知我亲亲妙行精进，<a id="a-Ci"></a>精勤不懈，<a id="a-Cj"></a>无有嫉妒，<a id="a-Ck"></a>亦不悭贪，<a id="a-Cl"></a>舒手，<a id="a-Cm"></a>庶几，<a id="a-Cn"></a>开意放舍，<a id="a-Co"></a>给诸孤穷，<a id="a-Cp"></a>常乐施与，<a id="a-Cq"></a>不著财物。<a id="a-Cr"></a>彼因缘此，<a id="a-Cs"></a>身坏命终，<a id="a-Ct"></a>必升善处，<a id="a-Cu"></a>生天上者，<a id="a-Cv"></a>我今便应即行布施，<a id="a-Cw"></a>修诸福业，<a id="a-Cx"></a>奉斋守戒已，<a id="a-Cy"></a>以刀自杀，<a id="a-Cz"></a>或服毒药，<a id="a-D0"></a>或投坑井，<a id="a-D1"></a>或自缢死。<a id="a-D2"></a>沙门鸠摩罗迦葉，<a id="a-D3"></a>精进不应比我如彼盲人。<a id="a-D4"></a>’蜱肆，<a id="a-D5"></a>若精进人长寿者，<a id="a-D6"></a>便得大福；<a id="a-D7"></a>若得大福者，<a id="a-D8"></a>便得生天长寿。<a id="a-D9"></a>蜱肆，<a id="a-DA"></a>汝应如是观于后世，<a id="a-DB"></a>莫如肉眼之所见也。<a id="a-DC"></a>蜱肆，<a id="a-DD"></a>若有沙门、<a id="a-DE"></a>梵志断绝离欲，<a id="a-DF"></a>趣向离欲；<a id="a-DG"></a>断绝离恚，<a id="a-DH"></a>趣向离恚；<a id="a-DI"></a>断绝离痴，<a id="a-DJ"></a>趣向离痴。<a id="a-DK"></a>彼以清净天眼出过于人，<a id="a-DL"></a>见此众生死时、<a id="a-DM"></a>生时，<a id="a-DN"></a>好色、<a id="a-DO"></a>恶色，<a id="a-DP"></a>或妙、<a id="a-DQ"></a>不妙，<a id="a-DR"></a>往来善处及不善处，<a id="a-DS"></a>随此众生之所作业，<a id="a-DT"></a>见其如真。<a id="a-DU"></a>”</p>
  <p id="aDV">蜱肆王复言：<a id="a-DW"></a>“沙门鸠摩罗迦葉虽作是说，<a id="a-DX"></a>但我如是见、<a id="a-DY"></a>如是说，<a id="a-DZ"></a>无有后世，<a id="a-Da"></a>无众生生。<a id="a-Db"></a>”</p>
  <p id="aDc">尊者鸠摩罗迦葉告曰：<a id="a-Dd"></a>“蜱肆，<a id="a-De"></a>复更有恶而过此耶？<a id="a-Df"></a>”</p>
  <p id="aDg">蜱肆答日：<a id="a-Dh"></a>“如是，<a id="a-Di"></a>迦葉，<a id="a-Dj"></a>复更有恶。<a id="a-Dk"></a>迦葉，<a id="a-Dl"></a>我有亲亲疾病困笃，<a id="a-Dm"></a>我往彼所，<a id="a-Dn"></a>慰劳看彼，<a id="a-Do"></a>彼亦慰劳视我。<a id="a-Dp"></a>彼若命终，<a id="a-Dq"></a>我复诣彼慰劳看彼，<a id="a-Dr"></a>彼亦不复慰劳视我，<a id="a-Ds"></a>我亦不复慰劳看彼。<a id="a-Dt"></a>迦葉，<a id="a-Du"></a>以此事故，<a id="a-Dv"></a>我作是念：<a id="a-Dw"></a>‘无众生生。<a id="a-Dx"></a>’”</p>
  <p id="aDy">尊者鸠摩罗迦葉告曰：<a id="a-Dz"></a>“蜱肆，<a id="a-E0"></a>复听我说喻，<a id="a-E1"></a>慧者闻喻则解其义。<a id="a-E2"></a>蜱肆，<a id="a-E3"></a>犹如有人善能吹螺。<a id="a-E4"></a>若彼方土未曾闻螺声，<a id="a-E5"></a>便往彼方，<a id="a-E6"></a>于夜暗中升高山上尽力吹螺。<a id="a-E7"></a>彼众多人未曾闻螺声，<a id="a-E8"></a>闻已，<a id="a-E9"></a>便念：<a id="a-EA"></a>‘此为何声？<a id="a-EB"></a>如是极妙，<a id="a-EC"></a>为甚奇特！<a id="a-ED"></a>实可爱乐，<a id="a-EE"></a>好可观听，<a id="a-EF"></a>令心欢悦。<a id="a-EG"></a>’时，<a id="a-EH"></a>彼众人便共往诣善吹螺人所，<a id="a-EI"></a>到已问曰：<a id="a-EJ"></a>‘此是何声？<a id="a-EK"></a>如是极妙，<a id="a-EL"></a>为甚奇特！<a id="a-EM"></a>实可爱乐，<a id="a-EN"></a>好可观听，<a id="a-EO"></a>令心欢悦。<a id="a-EP"></a>’善吹螺人以螺投地，<a id="a-EQ"></a>语众人曰：<a id="a-ER"></a>‘诸君，<a id="a-ES"></a>当知即此螺声。<a id="a-ET"></a>’于是，<a id="a-EU"></a>众人以足蹴螺，<a id="a-EV"></a>而作是语：<a id="a-EW"></a>‘螺可出声！<a id="a-EX"></a>螺可出声！<a id="a-EY"></a>’寂无音响。<a id="a-EZ"></a>善吹螺人便作是念：<a id="a-Ea"></a>‘今此众人愚痴不达，<a id="a-Eb"></a>不善晓解，<a id="a-Ec"></a>无有智慧。<a id="a-Ed"></a>所以者何？<a id="a-Ee"></a>乃从无知之物欲求音声。<a id="a-Ef"></a>’</p>
  <p id="aEg">“是时，<a id="a-Eh"></a>善吹螺人还取彼螺，<a id="a-Ei"></a>以水净洗，<a id="a-Ej"></a>便举向口，<a id="a-Ek"></a>尽力吹之。<a id="a-El"></a>时，<a id="a-Em"></a>彼众人闻已，<a id="a-En"></a>作是念：<a id="a-Eo"></a>‘螺甚奇妙！<a id="a-Ep"></a>所以者何？<a id="a-Eq"></a>谓因手因水因口，<a id="a-Er"></a>风吹便生好声，<a id="a-Es"></a>周满四方。<a id="a-Et"></a>’如是，<a id="a-Eu"></a>蜱肆，<a id="a-Ev"></a>若人活命存者，<a id="a-Ew"></a>则能言语共相慰劳；<a id="a-Ex"></a>若其命终，<a id="a-Ey"></a>便不能言共相慰劳。<a id="a-Ez"></a>蜱肆，<a id="a-F0"></a>汝应如是观众生生，<a id="a-F1"></a>莫如肉眼之所见也。<a id="a-F2"></a>蜱肆，<a id="a-F3"></a>若有沙门、<a id="a-F4"></a>梵志断绝离欲，<a id="a-F5"></a>趣向离欲；<a id="a-F6"></a>断绝离恚，<a id="a-F7"></a>趣向离恚；<a id="a-F8"></a>断绝离痴，<a id="a-F9"></a>趣向离痴。<a id="a-FA"></a>彼以清净天眼出过于人，<a id="a-FB"></a>见此众生死时、<a id="a-FC"></a>生时，<a id="a-FD"></a>好色、<a id="a-FE"></a>恶色，<a id="a-FF"></a>或妙、<a id="a-FG"></a>不妙，<a id="a-FH"></a>往来善处及不善处，<a id="a-FI"></a>随此众生之所作业，<a id="a-FJ"></a>见其如真。<a id="a-FK"></a>”</p>
  <p id="aFL">蜱肆王复言：<a id="a-FM"></a>“沙门鸠摩罗迦葉虽作是说，<a id="a-FN"></a>但我如是见、<a id="a-FO"></a>如是说，<a id="a-FP"></a>无众生生。<a id="a-FQ"></a>”</p>
  <p id="aFR">尊者鸠摩罗迦葉告曰：<a id="a-FS"></a>“蜱肆，<a id="a-FT"></a>复更有恶而过此耶？<a id="a-FU"></a>”</p>
  <p id="aFV">蜱肆答曰：<a id="a-FW"></a>“如是，<a id="a-FX"></a>迦葉，<a id="a-FY"></a>复更有恶。<a id="a-FZ"></a>迦葉，<a id="a-Fa"></a>我有有司收捕罪人，<a id="a-Fb"></a>送诣我所，<a id="a-Fc"></a>到已白曰：<a id="a-Fd"></a>‘天王，<a id="a-Fe"></a>此人有罪，<a id="a-Ff"></a>愿王治之！<a id="a-Fg"></a>’我语彼曰：<a id="a-Fh"></a>‘取此罪人可生称之，<a id="a-Fi"></a>生称之已，<a id="a-Fj"></a>还下著地，<a id="a-Fk"></a>以绳绞杀，<a id="a-Fl"></a>杀已复称。<a id="a-Fm"></a>我欲得知此人为何时极轻柔软，<a id="a-Fn"></a>色悦泽好？<a id="a-Fo"></a>为死时耶？<a id="a-Fp"></a>为活时耶？<a id="a-Fq"></a>’彼受我教，<a id="a-Fr"></a>取此罪人，<a id="a-Fs"></a>活称之已，<a id="a-Ft"></a>还下著地，<a id="a-Fu"></a>以绳绞杀，<a id="a-Fv"></a>杀已复称。<a id="a-Fw"></a>彼罪人活时极轻柔软，<a id="a-Fx"></a>色悦泽好；<a id="a-Fy"></a>彼人死已，<a id="a-Fz"></a>皮转厚重，<a id="a-G0"></a>坚不柔软，<a id="a-G1"></a>色不悦泽。<a id="a-G2"></a>迦葉，<a id="a-G3"></a>因此事故，<a id="a-G4"></a>我作是念：<a id="a-G5"></a>‘无众生生。<a id="a-G6"></a>’”</p>
  <p id="aG7">尊者鸠摩罗迦葉告曰：<a id="a-G8"></a>“蜱肆，<a id="a-G9"></a>复听我说喻，<a id="a-GA"></a>慧者闻喻则解其义。<a id="a-GB"></a>蜱肆，<a id="a-GC"></a>犹如铁丸或铁犁镵，<a id="a-GD"></a>竟日火烧，<a id="a-GE"></a>彼当尔时，<a id="a-GF"></a>极轻柔软，<a id="a-GG"></a>色悦泽好；<a id="a-GH"></a>若火灭已，<a id="a-GI"></a>渐渐就冷，<a id="a-GJ"></a>转凝厚重，<a id="a-GK"></a>坚不柔软，<a id="a-GL"></a>色不悦泽。<a id="a-GM"></a>如是，<a id="a-GN"></a>蜱肆，<a id="a-GO"></a>若人活时，<a id="a-GP"></a>身体极轻柔软，<a id="a-GQ"></a>色悦泽好；<a id="a-GR"></a>若彼死已，<a id="a-GS"></a>便转厚重，<a id="a-GT"></a>坚不柔软，<a id="a-GU"></a>色不悦泽。<a id="a-GV"></a>蜱肆，<a id="a-GW"></a>汝应如是观众生生，<a id="a-GX"></a>莫如肉眼之所见也。<a id="a-GY"></a>蜱肆，<a id="a-GZ"></a>若有沙门、<a id="a-Ga"></a>梵志断绝离欲，<a id="a-Gb"></a>趣向离欲；<a id="a-Gc"></a>断绝离恚，<a id="a-Gd"></a>趣向离恚；<a id="a-Ge"></a>断绝离痴，<a id="a-Gf"></a>趣向离痴。<a id="a-Gg"></a>彼以清净天眼出过于人，<a id="a-Gh"></a>见众生死时、<a id="a-Gi"></a>生时，<a id="a-Gj"></a>好色、<a id="a-Gk"></a>恶色，<a id="a-Gl"></a>或妙、<a id="a-Gm"></a>不妙，<a id="a-Gn"></a>往来善处及不善处，<a id="a-Go"></a>随此众生之所作业，<a id="a-Gp"></a>见其如真。<a id="a-Gq"></a>”</p>
  <p id="aGr">蜱肆王复言：<a id="a-Gs"></a>“沙门鸠摩罗迦葉虽作是说，<a id="a-Gt"></a>但我如是见、<a id="a-Gu"></a>如是说，<a id="a-Gv"></a>无众生生。<a id="a-Gw"></a>”</p>
  <p id="aGx">尊者鸠摩罗迦葉告曰：<a id="a-Gy"></a>“蜱肆，<a id="a-Gz"></a>复更有恶而过此耶？<a id="a-H0"></a>”</p>
  <p id="aH1">蜱肆答曰：<a id="a-H2"></a>“如是，<a id="a-H3"></a>迦葉，<a id="a-H4"></a>复更有恶。<a id="a-H5"></a>迦葉，<a id="a-H6"></a>我有有司收捕罪人，<a id="a-H7"></a>送诣我所，<a id="a-H8"></a>到已白曰：<a id="a-H9"></a>‘天王，<a id="a-HA"></a>此人有罪，<a id="a-HB"></a>愿王治之！<a id="a-HC"></a>’我语彼曰：<a id="a-HD"></a>‘取此罪人倒著铁釜中，<a id="a-HE"></a>或著铜釜中，<a id="a-HF"></a>密盖其口，<a id="a-HG"></a>于下燃火。<a id="a-HH"></a>下燃火已，<a id="a-HI"></a>观视众生入时出时，<a id="a-HJ"></a>往来周旋。<a id="a-HK"></a>’彼受我教，<a id="a-HL"></a>取此罪人，<a id="a-HM"></a>倒著铁釜中，<a id="a-HN"></a>或著铜釜中，<a id="a-HO"></a>密盖其口，<a id="a-HP"></a>于下燃火。<a id="a-HQ"></a>下燃火已，<a id="a-HR"></a>观视众生入时出时、<a id="a-HS"></a>往来周旋。<a id="a-HT"></a>迦葉，<a id="a-HU"></a>我作如是方便，<a id="a-HV"></a>不见众生生。<a id="a-HW"></a>迦葉，<a id="a-HX"></a>因此事故，<a id="a-HY"></a>我作是念：<a id="a-HZ"></a>‘无众生生。<a id="a-Ha"></a>’”</p>
  <p id="aHb">尊者鸠摩罗迦葉告曰：<a id="a-Hc"></a>“蜱肆，<a id="a-Hd"></a>我今问汝，<a id="a-He"></a>随所解答。<a id="a-Hf"></a>于意云何？<a id="a-Hg"></a>若汝食好极美上馔，<a id="a-Hh"></a>昼寝于床，<a id="a-Hi"></a>汝颇曾忆于梦中见园观浴池、<a id="a-Hj"></a>林木华果、<a id="a-Hk"></a>清泉长流，<a id="a-Hl"></a>极意游戏周旋往来耶？<a id="a-Hm"></a>”</p>
  <p id="aHn">蜱肆答曰：<a id="a-Ho"></a>“曾忆有之。<a id="a-Hp"></a>”</p>
  <p id="aHq">迦葉复问：<a id="a-Hr"></a>“若汝食好极美上馔，<a id="a-Hs"></a>昼寝于床，<a id="a-Ht"></a>尔时颇有直侍人不？<a id="a-Hu"></a>”</p>
  <p id="aHv">答曰：<a id="a-Hw"></a>“有也。<a id="a-Hx"></a>”</p>
  <p id="aHy">迦葉复问：<a id="a-Hz"></a>“若汝食好极美上馔，<a id="a-I0"></a>昼寝于床，<a id="a-I1"></a>当尔之时，<a id="a-I2"></a>左右直侍颇有见汝出入周旋往来时耶？<a id="a-I3"></a>”</p>
  <p id="aI4">蜱肆答曰：<a id="a-I5"></a>“正使异人亦不能见，<a id="a-I6"></a>况复左右直侍人耶？<a id="a-I7"></a>”</p>
  <p id="aI8">“蜱肆，<a id="a-I9"></a>汝应如是观众生生，<a id="a-IA"></a>莫如肉眼之所见也。<a id="a-IB"></a>蜱肆，<a id="a-IC"></a>若有沙门、<a id="a-ID"></a>梵志断绝离欲，<a id="a-IE"></a>趣向离欲；<a id="a-IF"></a>断绝离恚，<a id="a-IG"></a>趣向离恚；<a id="a-IH"></a>断绝离痴，<a id="a-II"></a>趣向离痴。<a id="a-IJ"></a>彼以清净天眼出过于人，<a id="a-IK"></a>见此众生死时、<a id="a-IL"></a>生时，<a id="a-IM"></a>好色、<a id="a-IN"></a>恶色，<a id="a-IO"></a>或妙、<a id="a-IP"></a>不妙，<a id="a-IQ"></a>往来善处及不善处，<a id="a-IR"></a>随此众生之所作业，<a id="a-IS"></a>见其如真。<a id="a-IT"></a>”</p>
  <p id="aIU">蜱肆王复言：<a id="a-IV"></a>“沙门鸠摩罗迦葉虽作是说，<a id="a-IW"></a>但我如是见、<a id="a-IX"></a>如是说，<a id="a-IY"></a>无众生生。<a id="a-IZ"></a>”</p>
  <p id="aIa">尊者鸠摩罗迦葉告曰：<a id="a-Ib"></a>“蜱肆，<a id="a-Ic"></a>复更有恶而过此耶？<a id="a-Id"></a>”</p>
  <p id="aIe">蜱肆答曰：<a id="a-If"></a>“如是，<a id="a-Ig"></a>迦葉，<a id="a-Ih"></a>复更有恶。<a id="a-Ii"></a>迦葉，<a id="a-Ij"></a>我有有司收捕罪人，<a id="a-Ik"></a>送诣我所，<a id="a-Il"></a>到已白曰：<a id="a-Im"></a>‘天王，<a id="a-In"></a>此人有罪，<a id="a-Io"></a>愿王治之。<a id="a-Ip"></a>’我语彼曰：<a id="a-Iq"></a>‘取此罪人剥皮剔肉，<a id="a-Ir"></a>截筋破骨，<a id="a-Is"></a>乃至于髄，<a id="a-It"></a>求众生生。<a id="a-Iu"></a>’彼受我教，<a id="a-Iv"></a>取此罪人剥皮剔肉，<a id="a-Iw"></a>截筋破骨，<a id="a-Ix"></a>乃至于髄，<a id="a-Iy"></a>求众生生。<a id="a-Iz"></a>迦葉，<a id="a-J0"></a>我作如是方便求众生生，<a id="a-J1"></a>而竟不见众生生。<a id="a-J2"></a>迦葉，<a id="a-J3"></a>因此事故，<a id="a-J4"></a>我作是念：<a id="a-J5"></a>‘无众生生。<a id="a-J6"></a>’”</p>
  <p id="aJ7">尊者鸠摩罗迦葉告曰：<a id="a-J8"></a>“蜱肆，<a id="a-J9"></a>复听我说喻，<a id="a-JA"></a>慧者闻喻则解其义。<a id="a-JB"></a>蜱肆，<a id="a-JC"></a>犹如事火编发梵志居近道边，<a id="a-JD"></a>去彼不远，<a id="a-JE"></a>有商人宿。<a id="a-JF"></a>时，<a id="a-JG"></a>诸商人过夜平旦匆匆发去，<a id="a-JH"></a>忘一小儿。<a id="a-JI"></a>于是，<a id="a-JJ"></a>事火编发梵志早起案行商人宿处，<a id="a-JK"></a>见一小儿独住失主，<a id="a-JL"></a>见已，<a id="a-JM"></a>念曰：<a id="a-JN"></a>‘今此小儿无所依怙，<a id="a-JO"></a>我不养者，<a id="a-JP"></a>必死无疑。<a id="a-JQ"></a>’便抱持去，<a id="a-JR"></a>还至本处而养长之。<a id="a-JS"></a>此儿转大，<a id="a-JT"></a>诸根成就。<a id="a-JU"></a>尔时，<a id="a-JV"></a>事火编发梵志彼于人间有小事缘。<a id="a-JW"></a>于是，<a id="a-JX"></a>事火编发梵志敕年少曰：<a id="a-JY"></a>‘我有小事暂出人间，<a id="a-JZ"></a>汝当种火，<a id="a-Ja"></a>慎莫令灭！<a id="a-Jb"></a>若火灭者，<a id="a-Jc"></a>汝可取此火钻求之。<a id="a-Jd"></a>’</p>
  <p id="aJe">“尔时，<a id="a-Jf"></a>事火编发梵志善教敕已，<a id="a-Jg"></a>即至人间。<a id="a-Jh"></a>于后年少便出游戏，<a id="a-Ji"></a>火遂灭尽。<a id="a-Jj"></a>彼还求火，<a id="a-Jk"></a>即取火钻以用打地，<a id="a-Jl"></a>而作是语：<a id="a-Jm"></a>‘火出！<a id="a-Jn"></a>火出！<a id="a-Jo"></a>’火竟不出。<a id="a-Jp"></a>复于石上加力打之：<a id="a-Jq"></a>‘火出！<a id="a-Jr"></a>火出！<a id="a-Js"></a>’火亦不出。<a id="a-Jt"></a>火既不出，<a id="a-Ju"></a>便破火钻十片、<a id="a-Jv"></a>百片，<a id="a-Jw"></a>弃去坐地，<a id="a-Jx"></a>愁恼而言：<a id="a-Jy"></a>‘不能得火，<a id="a-Jz"></a>当如之何？<a id="a-K0"></a>’</p>
  <p id="aK1">“是时，<a id="a-K2"></a>事火编发梵志彼于人间所作已讫，<a id="a-K3"></a>还归本处，<a id="a-K4"></a>到已问曰：<a id="a-K5"></a>‘年少，<a id="a-K6"></a>汝不游戏，<a id="a-K7"></a>随视种火，<a id="a-K8"></a>不令灭耶？<a id="a-K9"></a>’年少白曰：<a id="a-KA"></a>‘尊者，<a id="a-KB"></a>我出游戏，<a id="a-KC"></a>火后遂灭。<a id="a-KD"></a>我还求火，<a id="a-KE"></a>即取火钻以用打地而作是语：<a id="a-KF"></a>“火出！<a id="a-KG"></a>火出！<a id="a-KH"></a>”火竟不出。<a id="a-KI"></a>复于石上加力打之：<a id="a-KJ"></a>“火出！<a id="a-KK"></a>火出！<a id="a-KL"></a>”火亦不出。<a id="a-KM"></a>火既不出，<a id="a-KN"></a>便破火钻十片、<a id="a-KO"></a>百片，<a id="a-KP"></a>弃去坐地。<a id="a-KQ"></a>尊者，<a id="a-KR"></a>我如是求，<a id="a-KS"></a>不能得火，<a id="a-KT"></a>当如之何？<a id="a-KU"></a>’</p>
  <p id="aKV">“尔时，<a id="a-KW"></a>事火编发梵志便作是念：<a id="a-KX"></a>‘今此年少甚痴不达，<a id="a-KY"></a>不善晓解，<a id="a-KZ"></a>无有智慧。<a id="a-Ka"></a>所以者何？<a id="a-Kb"></a>从无知火钻作如是意求索火耶？<a id="a-Kc"></a>’于是，<a id="a-Kd"></a>事火编发梵志取燥火钻火母，<a id="a-Ke"></a>著地而以钻之，<a id="a-Kf"></a>即便火出，<a id="a-Kg"></a>转转炽盛，<a id="a-Kh"></a>语年少曰：<a id="a-Ki"></a>‘年少，<a id="a-Kj"></a>求火法应如是！<a id="a-Kk"></a>不应如汝愚痴不达，<a id="a-Kl"></a>无有智慧，<a id="a-Km"></a>从无知火钻作如是意求索于火。<a id="a-Kn"></a>’</p>
  <p id="aKo">“当知蜱肆亦复如是！<a id="a-Kp"></a>愚痴不达，<a id="a-Kq"></a>不善晓解，<a id="a-Kr"></a>无有智慧，<a id="a-Ks"></a>于无知死肉乃至骨髄求众生生。<a id="a-Kt"></a>蜱肆，<a id="a-Ku"></a>汝应如是观众生生，<a id="a-Kv"></a>莫如肉眼之所见也。<a id="a-Kw"></a>蜱肆，<a id="a-Kx"></a>若有沙门、<a id="a-Ky"></a>梵志断绝离欲，<a id="a-Kz"></a>趣向离欲；<a id="a-L0"></a>断绝离恚，<a id="a-L1"></a>趣向离恚；<a id="a-L2"></a>断绝离痴，<a id="a-L3"></a>趣向离痴。<a id="a-L4"></a>彼以清净天眼出过于人，<a id="a-L5"></a>见此众生死时、<a id="a-L6"></a>生时，<a id="a-L7"></a>好色、<a id="a-L8"></a>恶色，<a id="a-L9"></a>或妙、<a id="a-LA"></a>不妙，<a id="a-LB"></a>往来善处及不善处，<a id="a-LC"></a>随此众生之所作业，<a id="a-LD"></a>见其如真。<a id="a-LE"></a>”</p>
  <p id="aLF">蜱肆王复言：<a id="a-LG"></a>“沙门鸠摩罗迦葉虽作是说，<a id="a-LH"></a>但我此见欲取、<a id="a-LI"></a>恚取、<a id="a-LJ"></a>怖取、<a id="a-LK"></a>痴取，<a id="a-LL"></a>终不能舍。<a id="a-LM"></a>所以者何？<a id="a-LN"></a>若有他国异人闻之，<a id="a-LO"></a>便作是说：<a id="a-LP"></a>‘蜱肆王有见长夜受持，<a id="a-LQ"></a>彼为沙门鸠摩罗迦葉之所降伏、<a id="a-LR"></a>所治断舍。<a id="a-LS"></a>’迦葉，<a id="a-LT"></a>是故我此见欲取、<a id="a-LU"></a>恚取、<a id="a-LV"></a>怖取、<a id="a-LW"></a>痴取，<a id="a-LX"></a>终不能舍。<a id="a-LY"></a>”</p>
  <p id="aLZ">尊者鸠摩罗迦葉告曰：<a id="a-La"></a>“蜱肆，<a id="a-Lb"></a>听我说喻，<a id="a-Lc"></a>慧者闻喻则解其义。<a id="a-Ld"></a>蜱肆，<a id="a-Le"></a>犹如朋友二人舍家治生，<a id="a-Lf"></a>彼行道时，<a id="a-Lg"></a>初见有麻甚多无主。<a id="a-Lh"></a>一人见已，<a id="a-Li"></a>便语伴曰：<a id="a-Lj"></a>‘汝当知之，<a id="a-Lk"></a>今此有麻甚多无主。<a id="a-Ll"></a>我欲与汝共取，<a id="a-Lm"></a>自重而担，<a id="a-Ln"></a>还归可得资用。<a id="a-Lo"></a>’便取重担。<a id="a-Lp"></a>彼于道路复见多有劫贝纱缕及劫贝衣甚多无主，<a id="a-Lq"></a>复见多银亦无有主。<a id="a-Lr"></a>一人见已，<a id="a-Ls"></a>便弃麻担，<a id="a-Lt"></a>取银自重。<a id="a-Lu"></a>复于道路见多金聚而无有主，<a id="a-Lv"></a>时，<a id="a-Lw"></a>担银人语担麻者：<a id="a-Lx"></a>‘汝今当知，<a id="a-Ly"></a>此金极多而无有主。<a id="a-Lz"></a>汝可舍麻，<a id="a-M0"></a>我舍银担，<a id="a-M1"></a>我欲与汝共取此金，<a id="a-M2"></a>重担而归，<a id="a-M3"></a>可得供用。<a id="a-M4"></a>’彼担麻者语担银人：<a id="a-M5"></a>‘我此麻担已好，<a id="a-M6"></a>装治缚束已坚，<a id="a-M7"></a>从远担来，<a id="a-M8"></a>我不能舍。<a id="a-M9"></a>汝且自知，<a id="a-MA"></a>勿忧我也。<a id="a-MB"></a>’于是，<a id="a-MC"></a>担银人强夺麻担，<a id="a-MD"></a>扑著于地而挽坏之。<a id="a-ME"></a>彼担麻者语担银人：<a id="a-MF"></a>‘汝已如是挽坏我担，<a id="a-MG"></a>我此麻担缚束已坚，<a id="a-MH"></a>所来处远，<a id="a-MI"></a>我要自欲担此麻归，<a id="a-MJ"></a>终不舍之。<a id="a-MK"></a>汝且自知，<a id="a-ML"></a>勿忧我也。<a id="a-MM"></a>’</p>
  <p id="aMN">“彼担银人即舍银担，<a id="a-MO"></a>便自取金，<a id="a-MP"></a>重担而还。<a id="a-MQ"></a>担金人归，<a id="a-MR"></a>父母遥见担金来归，<a id="a-MS"></a>见已，<a id="a-MT"></a>叹曰：<a id="a-MU"></a>‘善来！<a id="a-MV"></a>贤子。<a id="a-MW"></a>快来！<a id="a-MX"></a>贤子。<a id="a-MY"></a>汝因是金快得生活，<a id="a-MZ"></a>供养父母，<a id="a-Ma"></a>供给妻子、<a id="a-Mb"></a>奴婢、<a id="a-Mc"></a>使人；<a id="a-Md"></a>复可布施沙门、<a id="a-Me"></a>梵志，<a id="a-Mf"></a>作福升上，<a id="a-Mg"></a>善果善报，<a id="a-Mh"></a>生天长寿。<a id="a-Mi"></a>’彼担麻者还归其家，<a id="a-Mj"></a>父母遥见担麻来归，<a id="a-Mk"></a>见已，<a id="a-Ml"></a>骂曰：<a id="a-Mm"></a>‘汝罪人来！<a id="a-Mn"></a>无德人来！<a id="a-Mo"></a>汝因此麻，<a id="a-Mp"></a>不得生活，<a id="a-Mq"></a>供养父毋，<a id="a-Mr"></a>供给妻子、<a id="a-Ms"></a>奴婢、<a id="a-Mt"></a>使人；<a id="a-Mu"></a>又亦不得布施沙门及诸梵志，<a id="a-Mv"></a>作福升上，<a id="a-Mw"></a>善果善报，<a id="a-Mx"></a>生天长寿。<a id="a-My"></a>’当知蜱肆亦复如是！<a id="a-Mz"></a>若汝此见欲取、<a id="a-N0"></a>恚取、<a id="a-N1"></a>怖取、<a id="a-N2"></a>痴取，<a id="a-N3"></a>终不舍者，<a id="a-N4"></a>汝便当受无量之恶，<a id="a-N5"></a>亦为众人之所憎恶。<a id="a-N6"></a>”</p>
  <p id="aN7">蜱肆王复言：<a id="a-N8"></a>“沙门鸠摩罗迦葉虽作是说，<a id="a-N9"></a>但我此见欲取、<a id="a-NA"></a>恚取、<a id="a-NB"></a>怖取、<a id="a-NC"></a>痴取，<a id="a-ND"></a>终不能舍。<a id="a-NE"></a>所以者何？<a id="a-NF"></a>若有他国异人闻之，<a id="a-NG"></a>便作是说：<a id="a-NH"></a>‘蜱肆王有见长夜受持，<a id="a-NI"></a>彼为沙门鸠摩罗迦葉之所降伏、<a id="a-NJ"></a>所治断舍。<a id="a-NK"></a>’迦葉，<a id="a-NL"></a>是故我此见欲取、<a id="a-NM"></a>恚取、<a id="a-NN"></a>怖取、<a id="a-NO"></a>痴取，<a id="a-NP"></a>终不能舍。<a id="a-NQ"></a>”</p>
  <p id="aNR">尊者鸠摩罗迦葉告曰：<a id="a-NS"></a>“蜱肆，<a id="a-NT"></a>复听我说喻，<a id="a-NU"></a>慧者闻喻则解其义。<a id="a-NV"></a>蜱肆，<a id="a-NW"></a>犹如商人与其大众，<a id="a-NX"></a>有千乘车，<a id="a-NY"></a>行饥俭道。<a id="a-NZ"></a>此大众中而有两主，<a id="a-Na"></a>彼作是念：<a id="a-Nb"></a>‘我等何因得脱此难？<a id="a-Nc"></a>’复作是念：<a id="a-Nd"></a>‘我此大众应分为两部，<a id="a-Ne"></a>部各五百。<a id="a-Nf"></a>’彼商人众便分为两部，<a id="a-Ng"></a>部各五百。<a id="a-Nh"></a>于是，<a id="a-Ni"></a>一商人主将五百乘至饥俭道。<a id="a-Nj"></a>彼商人主常在前导，<a id="a-Nk"></a>见有一人从傍道来，<a id="a-Nl"></a>衣服尽湿，<a id="a-Nm"></a>身黑头黄，<a id="a-Nn"></a>两眼极赤，<a id="a-No"></a>著蘅华鬘而乘驴车，<a id="a-Np"></a>泥著两[車+怱]。<a id="a-Nq"></a>彼商人主见，<a id="a-Nr"></a>便问曰：<a id="a-Ns"></a>‘饥俭道中有天雨不？<a id="a-Nt"></a>彼有新水、<a id="a-Nu"></a>樵及草耶？<a id="a-Nv"></a>’彼人答曰：<a id="a-Nw"></a>‘饥俭道中天降大雨，<a id="a-Nx"></a>极有新水，<a id="a-Ny"></a>乃饶樵、<a id="a-Nz"></a>草。<a id="a-O0"></a>诸贤，<a id="a-O1"></a>汝等可舍故水、<a id="a-O2"></a>樵、<a id="a-O3"></a>草，<a id="a-O4"></a>莫令乘乏，<a id="a-O5"></a>汝等不久当得新水及好樵、<a id="a-O6"></a>草。<a id="a-O7"></a>’</p>
  <p id="aO8">“彼商人主闻已即还，<a id="a-O9"></a>诣诸商人而告之曰：<a id="a-OA"></a>‘我在前行，<a id="a-OB"></a>见有一人从傍道来，<a id="a-OC"></a>衣服尽湿，<a id="a-OD"></a>身黑头黄，<a id="a-OE"></a>两眼极赤，<a id="a-OF"></a>著蘅华鬘而乘驴车，<a id="a-OG"></a>泥著两[車+怱]。<a id="a-OH"></a>我问彼曰：<a id="a-OI"></a>“饥俭道中有天雨不？<a id="a-OJ"></a>彼有新水、<a id="a-OK"></a>樵及草耶？<a id="a-OL"></a>”彼答我曰：<a id="a-OM"></a>“饥俭道中天降大雨，<a id="a-ON"></a>极有新水，<a id="a-OO"></a>乃饶樵、<a id="a-OP"></a>草。<a id="a-OQ"></a>诸贤，<a id="a-OR"></a>汝等可舍故水、<a id="a-OS"></a>樵、<a id="a-OT"></a>草，<a id="a-OU"></a>莫令乘乏，<a id="a-OV"></a>汝等不久当得新水及好樵、<a id="a-OW"></a>草。<a id="a-OX"></a>”诸商人，<a id="a-OY"></a>我等可舍故水、<a id="a-OZ"></a>樵、<a id="a-Oa"></a>草，<a id="a-Ob"></a>如是不久当得新水、<a id="a-Oc"></a>樵、<a id="a-Od"></a>草，<a id="a-Oe"></a>莫令乘乏。<a id="a-Of"></a>’彼商人等即便弃舍故水、<a id="a-Og"></a>樵、<a id="a-Oh"></a>草，<a id="a-Oi"></a>一日行道不得新水、<a id="a-Oj"></a>樵、<a id="a-Ok"></a>草，<a id="a-Ol"></a>二日、<a id="a-Om"></a>三日乃至七日行道，<a id="a-On"></a>犹故不得新水、<a id="a-Oo"></a>樵、<a id="a-Op"></a>草。<a id="a-Oq"></a>过七日已，<a id="a-Or"></a>为食人鬼之所杀害。</p>
  <p id="aOs">“第二商人主便作是念：<a id="a-Ot"></a>‘前商人主已过险难，<a id="a-Ou"></a>我等今当以何方便复得脱难？<a id="a-Ov"></a>’第二商人主作是念已，<a id="a-Ow"></a>与五百车即便俱进至饥俭道。<a id="a-Ox"></a>第二商人主自在前导，<a id="a-Oy"></a>见有一人从傍道来，<a id="a-Oz"></a>衣服尽湿，<a id="a-P0"></a>身黑头黄，<a id="a-P1"></a>两眼极赤，<a id="a-P2"></a>著蘅华鬘而乘驴车，<a id="a-P3"></a>泥著两[車+怱]。<a id="a-P4"></a>第二商人主见便问曰：<a id="a-P5"></a>‘饥俭道中有天雨不？<a id="a-P6"></a>彼有新水、<a id="a-P7"></a>樵及草耶？<a id="a-P8"></a>’彼人答曰：<a id="a-P9"></a>‘饥俭道中天降大雨，<a id="a-PA"></a>极有新水，<a id="a-PB"></a>乃饶樵、<a id="a-PC"></a>草。<a id="a-PD"></a>诸贤，<a id="a-PE"></a>汝等可舍故水、<a id="a-PF"></a>樵、<a id="a-PG"></a>草，<a id="a-PH"></a>莫令乘乏，<a id="a-PI"></a>汝等不久当得新水及好樵草。<a id="a-PJ"></a>’</p>
  <p id="aPK">“第二商人主闻已即还，<a id="a-PL"></a>诣诸商人而告之曰：<a id="a-PM"></a>‘我在前行，<a id="a-PN"></a>见有一人从傍道来，<a id="a-PO"></a>衣服尽湿，<a id="a-PP"></a>身黑头黄，<a id="a-PQ"></a>两眼极赤，<a id="a-PR"></a>著蘅华鬘而乘驴车，<a id="a-PS"></a>泥著两[車+怱]。<a id="a-PT"></a>我问彼曰：<a id="a-PU"></a>“饥俭道中有天雨不？<a id="a-PV"></a>彼有新水、<a id="a-PW"></a>樵及草耶？<a id="a-PX"></a>”彼答我曰：<a id="a-PY"></a>“饥俭道中天适大雨，<a id="a-PZ"></a>极有新水，<a id="a-Pa"></a>乃饶樵、<a id="a-Pb"></a>草。<a id="a-Pc"></a>诸贤，<a id="a-Pd"></a>汝等可舍故水、<a id="a-Pe"></a>樵、<a id="a-Pf"></a>草，<a id="a-Pg"></a>莫令乘乏，<a id="a-Ph"></a>汝等不久当得新水及好樵、<a id="a-Pi"></a>草。<a id="a-Pj"></a>”诸商人，<a id="a-Pk"></a>我等未可舍故水、<a id="a-Pl"></a>樵、<a id="a-Pm"></a>草；<a id="a-Pn"></a>若得新水、<a id="a-Po"></a>樵、<a id="a-Pp"></a>草，<a id="a-Pq"></a>然后当弃。<a id="a-Pr"></a>’彼不舍故水、<a id="a-Ps"></a>樵、<a id="a-Pt"></a>草，<a id="a-Pu"></a>一日行道不得新水、<a id="a-Pv"></a>樵、<a id="a-Pw"></a>草，<a id="a-Px"></a>二日、<a id="a-Py"></a>三日乃至七日行道，<a id="a-Pz"></a>犹故不得新水、<a id="a-Q0"></a>樵、<a id="a-Q1"></a>草。<a id="a-Q2"></a>第二商人主在前行时，<a id="a-Q3"></a>见前第一商人主及诸商人为食人鬼之所杀害。<a id="a-Q4"></a>第二商人主见已，<a id="a-Q5"></a>语诸商人：<a id="a-Q6"></a>‘汝等看前商人主愚痴不达，<a id="a-Q7"></a>不善晓解，<a id="a-Q8"></a>无有智慧，<a id="a-Q9"></a>既自杀身，<a id="a-QA"></a>复杀诸人。<a id="a-QB"></a>汝等商人若欲取前诸商人物，<a id="a-QC"></a>自恣取之。<a id="a-QD"></a>’当知蜱肆亦复如是！<a id="a-QE"></a>若汝此见欲取、<a id="a-QF"></a>恚取、<a id="a-QG"></a>怖取、<a id="a-QH"></a>痴取，<a id="a-QI"></a>终不舍者，<a id="a-QJ"></a>汝便当受无量之恶，<a id="a-QK"></a>亦为众人之所憎恶，<a id="a-QL"></a>犹前第一商人之主及诸商人。<a id="a-QM"></a>”</p>
  <p id="aQN">蜱肆王复言：<a id="a-QO"></a>“沙门鸠摩罗迦葉虽作是说，<a id="a-QP"></a>但我此见欲取、<a id="a-QQ"></a>恚取、<a id="a-QR"></a>怖取、<a id="a-QS"></a>痴取，<a id="a-QT"></a>终不能舍。<a id="a-QU"></a>所以者何？<a id="a-QV"></a>若有他国异人闻之，<a id="a-QW"></a>便作是说：<a id="a-QX"></a>‘蜱肆王有见长夜受持，<a id="a-QY"></a>彼为沙门鸠摩罗迦葉之所降伏、<a id="a-QZ"></a>所治断舍。<a id="a-Qa"></a>’迦葉，<a id="a-Qb"></a>是故我此见欲取、<a id="a-Qc"></a>恚取、<a id="a-Qd"></a>怖取、<a id="a-Qe"></a>痴取，<a id="a-Qf"></a>终不能舍。<a id="a-Qg"></a>”</p>
  <p id="aQh">尊者鸠摩罗迦葉告曰：<a id="a-Qi"></a>“蜱肆，<a id="a-Qj"></a>复听我说喻，<a id="a-Qk"></a>慧者闻喻则解其义。<a id="a-Ql"></a>蜱肆，<a id="a-Qm"></a>犹如二人许戏赌饼，<a id="a-Qn"></a>第一戏者并窃食之，<a id="a-Qo"></a>食一、<a id="a-Qp"></a>二、<a id="a-Qq"></a>三，<a id="a-Qr"></a>或至众多。<a id="a-Qs"></a>第二戏者便作是念：<a id="a-Qt"></a>‘共此人戏，<a id="a-Qu"></a>数数欺我而偷饼食，<a id="a-Qv"></a>或一、<a id="a-Qw"></a>二、<a id="a-Qx"></a>三，<a id="a-Qy"></a>或至众多。<a id="a-Qz"></a>’见如是已，<a id="a-R0"></a>语彼伴曰：<a id="a-R1"></a>‘我今欲息，<a id="a-R2"></a>后当更戏。<a id="a-R3"></a>’于是，<a id="a-R4"></a>第二戏者离于彼处，<a id="a-R5"></a>便以毒药用涂其饼，<a id="a-R6"></a>涂已即还，<a id="a-R7"></a>语其伴曰：<a id="a-R8"></a>‘可来共戏！<a id="a-R9"></a>即来共戏！<a id="a-RA"></a>’第一戏者复窃饼食，<a id="a-RB"></a>或一、<a id="a-RC"></a>二、<a id="a-RD"></a>三，<a id="a-RE"></a>或至众多；<a id="a-RF"></a>既食饼已，<a id="a-RG"></a>即便戴眼吐沫欲死。<a id="a-RH"></a>于是，<a id="a-RI"></a>第二戏者向第一戏人即说颂曰：</p>
  <p id="aRJ">“‘此饼毒药涂，<a id="a-RK"></a>汝贪食不觉，</p>
  <p id="aRL">坐为饼欺我，<a id="a-RM"></a>后必致苦患。<a id="a-RN"></a>’</p>
  <p id="aRO">“当知蜱肆亦复如是！<a id="a-RP"></a>若汝此见欲取、<a id="a-RQ"></a>恚取、<a id="a-RR"></a>怖取、<a id="a-RS"></a>痴取，<a id="a-RT"></a>终不舍者，<a id="a-RU"></a>汝便当受无量之恶，<a id="a-RV"></a>亦为众人之所憎恶，<a id="a-RW"></a>犹如戏人为饼欺他，<a id="a-RX"></a>还自得殃。<a id="a-RY"></a>”</p>
  <p id="aRZ">蜱肆王复言：<a id="a-Ra"></a>“沙门鸠摩罗迦葉虽作是说，<a id="a-Rb"></a>但我此见欲取、<a id="a-Rc"></a>恚取、<a id="a-Rd"></a>怖取、<a id="a-Re"></a>痴取，<a id="a-Rf"></a>终不能舍。<a id="a-Rg"></a>所以者何？<a id="a-Rh"></a>若有他国异人闻之，<a id="a-Ri"></a>便作是说：<a id="a-Rj"></a>‘蜱肆王有见长夜受持，<a id="a-Rk"></a>彼为沙门鸠摩罗迦葉之所降伏、<a id="a-Rl"></a>所治断舍。<a id="a-Rm"></a>’迦葉，<a id="a-Rn"></a>是故我此见欲取、<a id="a-Ro"></a>恚取、<a id="a-Rp"></a>怖取、<a id="a-Rq"></a>痴取，<a id="a-Rr"></a>终不能舍。<a id="a-Rs"></a>”</p>
  <p id="aRt">尊者鸠摩罗迦葉告曰：<a id="a-Ru"></a>“蜱肆，<a id="a-Rv"></a>复听我说喻，<a id="a-Rw"></a>慧者闻喻则解其义。<a id="a-Rx"></a>蜱肆，<a id="a-Ry"></a>犹养猪人，<a id="a-Rz"></a>彼行路时，<a id="a-S0"></a>见有熇粪甚多无主，<a id="a-S1"></a>便作是念：<a id="a-S2"></a>‘此粪可以养饱多猪，<a id="a-S3"></a>我宁可取，<a id="a-S4"></a>自重而去。<a id="a-S5"></a>’即取负去。<a id="a-S6"></a>彼于中道遇天大雨，<a id="a-S7"></a>粪液流漫，<a id="a-S8"></a>浇污其身，<a id="a-S9"></a>故负持去，<a id="a-SA"></a>终不弃舍。<a id="a-SB"></a>彼则自受无量之恶，<a id="a-SC"></a>亦为众人之所憎恶。<a id="a-SD"></a>当知蜱肆亦复如是！<a id="a-SE"></a>若汝此见欲取、<a id="a-SF"></a>恚取、<a id="a-SG"></a>怖取、<a id="a-SH"></a>痴取，<a id="a-SI"></a>终不舍者，<a id="a-SJ"></a>汝便当受无量之恶，<a id="a-SK"></a>亦为众人之所憎恶，<a id="a-SL"></a>犹养猪人。<a id="a-SM"></a>”</p>
  <p id="aSN">蜱肆王复言：<a id="a-SO"></a>“沙门鸠摩罗迦葉虽作是说，<a id="a-SP"></a>但我此见欲取、<a id="a-SQ"></a>恚取、<a id="a-SR"></a>怖取、<a id="a-SS"></a>痴取，<a id="a-ST"></a>终不能舍。<a id="a-SU"></a>所以者何？<a id="a-SV"></a>若有他国异人闻之，<a id="a-SW"></a>便作是说：<a id="a-SX"></a>‘蜱肆王有见长夜受持，<a id="a-SY"></a>彼为沙门鸠摩罗迦葉之所降伏、<a id="a-SZ"></a>所治断舍。<a id="a-Sa"></a>’迦葉，<a id="a-Sb"></a>是故我此见欲取、<a id="a-Sc"></a>恚取、<a id="a-Sd"></a>怖取、<a id="a-Se"></a>痴取，<a id="a-Sf"></a>终不能舍。<a id="a-Sg"></a>”</p>
  <p id="aSh">尊者鸠摩罗迦葉告曰：<a id="a-Si"></a>“蜱肆，<a id="a-Sj"></a>复听我说最后譬喻。<a id="a-Sk"></a>若汝知者，<a id="a-Sl"></a>善；<a id="a-Sm"></a>若不知者，<a id="a-Sn"></a>我不复说法。<a id="a-So"></a>蜱肆，<a id="a-Sp"></a>犹如大猪为五百猪王，<a id="a-Sq"></a>行险难道，<a id="a-Sr"></a>彼于中路遇见一虎。<a id="a-Ss"></a>猪见虎已，<a id="a-St"></a>便作是念：<a id="a-Su"></a>‘若与斗者，<a id="a-Sv"></a>虎必杀我；<a id="a-Sw"></a>若畏走者，<a id="a-Sx"></a>然诸亲族便轻慢我。<a id="a-Sy"></a>不知今当以何方便得脱此难？<a id="a-Sz"></a>’作是念已，<a id="a-T0"></a>而语虎曰：<a id="a-T1"></a>‘若欲斗者，<a id="a-T2"></a>便可共斗；<a id="a-T3"></a>若不尔者，<a id="a-T4"></a>借我道过。<a id="a-T5"></a>’彼虎闻已，<a id="a-T6"></a>便语猪曰：<a id="a-T7"></a>‘听汝共斗，<a id="a-T8"></a>不借汝道。<a id="a-T9"></a>’猪复语曰：<a id="a-TA"></a>‘虎！<a id="a-TB"></a>汝小住！<a id="a-TC"></a>待我被著祖父时铠，<a id="a-TD"></a>还当共战。<a id="a-TE"></a>’彼虎闻已，<a id="a-TF"></a>而作是念：<a id="a-TG"></a>‘彼非我敌，<a id="a-TH"></a>况祖父铠耶？<a id="a-TI"></a>’便语猪曰：<a id="a-TJ"></a>‘随汝所欲。<a id="a-TK"></a>’猪即还至本厕处所，<a id="a-TL"></a>婉转粪中，<a id="a-TM"></a>涂身至眼已，<a id="a-TN"></a>便往至虎所，<a id="a-TO"></a>语曰：<a id="a-TP"></a>‘汝欲斗者，<a id="a-TQ"></a>便可共斗；<a id="a-TR"></a>若不尔者，<a id="a-TS"></a>借我道过。<a id="a-TT"></a>’虎见猪已，<a id="a-TU"></a>复作是念：<a id="a-TV"></a>‘我常不食杂小虫者，<a id="a-TW"></a>以惜牙故，<a id="a-TX"></a>况复当近此臭猪耶？<a id="a-TY"></a>’虎念是已，<a id="a-TZ"></a>便语猪曰：<a id="a-Ta"></a>‘我借汝道，<a id="a-Tb"></a>不与汝斗。<a id="a-Tc"></a>’猪得过已，<a id="a-Td"></a>则还向虎而说颂曰：</p>
  <p id="aTe">“‘虎汝有四足，<a id="a-Tf"></a>我亦有四足，</p>
  <p id="aTg">汝来共我斗，<a id="a-Th"></a>何意怖而走？<a id="a-Ti"></a>’</p>
  <p id="aTj">“时，<a id="a-Tk"></a>虎闻已，<a id="a-Tl"></a>亦复说颂而答猪曰：</p>
  <p id="aTm">“‘汝毛竖森森，<a id="a-Tn"></a>诸畜中下极，</p>
  <p id="aTo">猪汝可速去，<a id="a-Tp"></a>粪臭不可堪。<a id="a-Tq"></a>’</p>
  <p id="aTr">“时，<a id="a-Ts"></a>猪自夸复说颂曰：</p>
  <p id="aTt">“‘摩竭、<a id="a-Tu"></a>鸯二国，<a id="a-Tv"></a>闻我共汝斗，</p>
  <p id="aTw">汝来共我战，<a id="a-Tx"></a>何以怖而走？<a id="a-Ty"></a>’</p>
  <p id="aTz">“虎闻此已，<a id="a-U0"></a>复说颂曰：</p>
  <p id="aU1">“‘举身毛皆污，<a id="a-U2"></a>猪汝臭熏我，</p>
  <p id="aU3">汝斗欲求胜，<a id="a-U4"></a>我今与汝胜。<a id="a-U5"></a>’”</p>
  <p id="aU6">尊者鸠摩罗迦葉告曰：<a id="a-U7"></a>“蜱肆，<a id="a-U8"></a>我亦如是，<a id="a-U9"></a>若汝此见欲取、<a id="a-UA"></a>恚取、<a id="a-UB"></a>怖取、<a id="a-UC"></a>痴取，<a id="a-UD"></a>终不舍者，<a id="a-UE"></a>汝便自受无量之恶，<a id="a-UF"></a>亦为众人之所憎恶，<a id="a-UG"></a>犹如彼虎与猪胜也。<a id="a-UH"></a>”</p>
  <p id="aUI">蜱肆王闻已，<a id="a-UJ"></a>白曰：<a id="a-UK"></a>“尊者初说日月喻时，<a id="a-UL"></a>我闻即解，<a id="a-UM"></a>欢喜奉受，<a id="a-UN"></a>然我欲从尊者鸠摩罗迦葉求上复上妙智所说，<a id="a-UO"></a>是故我向问复问耳！<a id="a-UP"></a>我今自归尊者鸠摩罗迦葉。<a id="a-UQ"></a>”</p>
  <p id="aUR">尊者鸠摩罗迦葉告曰：<a id="a-US"></a>“蜱肆，<a id="a-UT"></a>汝莫归我！<a id="a-UU"></a>我所归佛，<a id="a-UV"></a>汝亦应归。<a id="a-UW"></a>”</p>
  <p id="aUX">蜱肆王白曰：<a id="a-UY"></a>“尊者，<a id="a-UZ"></a>我今自归佛、<a id="a-Ua"></a>法及比丘众，<a id="a-Ub"></a>愿尊者鸠摩罗迦葉为佛受我为优婆塞！<a id="a-Uc"></a>从今日始，<a id="a-Ud"></a>终身自归，<a id="a-Ue"></a>乃至命尽。<a id="a-Uf"></a>尊者鸠摩罗迦葉，<a id="a-Ug"></a>我从今日始行布施修福。<a id="a-Uh"></a>”</p>
  <p id="aUi">尊者鸠摩罗迦葉问曰：<a id="a-Uj"></a>“蜱肆，<a id="a-Uk"></a>汝欲行施修福，<a id="a-Ul"></a>施与几人？<a id="a-Um"></a>能至几时？<a id="a-Un"></a>”</p>
  <p id="aUo">蜱肆王白曰：<a id="a-Up"></a>“布施百人，<a id="a-Uq"></a>或至千人；<a id="a-Ur"></a>一日、<a id="a-Us"></a>二日，<a id="a-Ut"></a>或至七日。<a id="a-Uu"></a>”</p>
  <p id="aUv">尊者鸠摩罗迦葉告曰：<a id="a-Uw"></a>“若王行施修福，<a id="a-Ux"></a>布施百人，<a id="a-Uy"></a>或至千人；<a id="a-Uz"></a>一日、<a id="a-V0"></a>二日，<a id="a-V1"></a>或至七日者，<a id="a-V2"></a>诸方沙门、<a id="a-V3"></a>梵志尽闻：<a id="a-V4"></a>‘蜱肆王有见长夜受持，<a id="a-V5"></a>彼为沙门鸠摩罗迦葉之所降伏、<a id="a-V6"></a>所治断舍。<a id="a-V7"></a>’诸方闻已，<a id="a-V8"></a>尽当远来，<a id="a-V9"></a>七日之中不及王施；<a id="a-VA"></a>若不得食王信施者，<a id="a-VB"></a>王便无福，<a id="a-VC"></a>不得长夜受其安乐。<a id="a-VD"></a>蜱肆王，<a id="a-VE"></a>犹如种子不碎不坏，<a id="a-VF"></a>不剖不坼，<a id="a-VG"></a>非风非日，<a id="a-VH"></a>非水中伤，<a id="a-VI"></a>秋时好藏。<a id="a-VJ"></a>若彼居士深耕良田，<a id="a-VK"></a>极治地已，<a id="a-VL"></a>随时下种，<a id="a-VM"></a>然雨泽不适者。<a id="a-VN"></a>于蜱肆意云何？<a id="a-VO"></a>彼种可得生增长不？<a id="a-VP"></a>”</p>
  <p id="aVQ">答曰：<a id="a-VR"></a>“不也。<a id="a-VS"></a>”</p>
  <p id="aVT">尊者鸠摩罗迦葉告曰：<a id="a-VU"></a>“蜱肆，<a id="a-VV"></a>汝亦如是！<a id="a-VW"></a>若行施修福，<a id="a-VX"></a>布施百人，<a id="a-VY"></a>或至千人；<a id="a-VZ"></a>一日、<a id="a-Va"></a>二日，<a id="a-Vb"></a>或至七日者，<a id="a-Vc"></a>诸方沙门、<a id="a-Vd"></a>梵志尽闻：<a id="a-Ve"></a>‘蜱肆王有见长夜受持，<a id="a-Vf"></a>彼为沙门鸠摩罗迦葉之所降伏、<a id="a-Vg"></a>所治断舍。<a id="a-Vh"></a>’诸方闻已，<a id="a-Vi"></a>尽当远来，<a id="a-Vj"></a>七日之中不及王施；<a id="a-Vk"></a>若不得食王信施者，<a id="a-Vl"></a>王便无福，<a id="a-Vm"></a>不得长夜受其安乐。<a id="a-Vn"></a>”</p>
  <p id="aVo">蜱肆王复问曰：<a id="a-Vp"></a>“尊者，<a id="a-Vq"></a>我当云何？<a id="a-Vr"></a>”</p>
  <p id="aVs">尊者鸠摩罗迦葉答曰：<a id="a-Vt"></a>“蜱肆，<a id="a-Vu"></a>汝当行施修福，<a id="a-Vv"></a>常供长斋。<a id="a-Vw"></a>若蜱肆王行施修福，<a id="a-Vx"></a>常供长斋者，<a id="a-Vy"></a>诸方沙门、<a id="a-Vz"></a>梵志闻：<a id="a-W0"></a>‘蜱肆王有见长夜受持，<a id="a-W1"></a>彼为沙门鸠摩罗迦葉之所降伏、<a id="a-W2"></a>所治断舍。<a id="a-W3"></a>’诸方闻已，<a id="a-W4"></a>尽当远来，<a id="a-W5"></a>彼皆可得及王信施，<a id="a-W6"></a>王便有福，<a id="a-W7"></a>而得长夜受其安乐。<a id="a-W8"></a>蜱肆，<a id="a-W9"></a>犹如种子不碎不坏，<a id="a-WA"></a>不剖不坼，<a id="a-WB"></a>非风非日，<a id="a-WC"></a>非水中伤，<a id="a-WD"></a>秋时好藏。<a id="a-WE"></a>若彼居士深耕良田，<a id="a-WF"></a>极治地已，<a id="a-WG"></a>随时下种，<a id="a-WH"></a>雨泽适者。<a id="a-WI"></a>于蜱肆意云何？<a id="a-WJ"></a>彼种可得生增长不？<a id="a-WK"></a>”</p>
  <p id="aWL">答曰：<a id="a-WM"></a>“生也。<a id="a-WN"></a>”</p>
  <p id="aWO">尊者鸠摩罗迦葉告曰：<a id="a-WP"></a>“蜱肆，<a id="a-WQ"></a>汝亦如是。<a id="a-WR"></a>若当行施修福，<a id="a-WS"></a>常供长斋者，<a id="a-WT"></a>诸方沙门、<a id="a-WU"></a>梵志闻：<a id="a-WV"></a>‘蜱肆王有见长夜受持，<a id="a-WW"></a>彼为沙门鸠摩罗迦葉之所降伏、<a id="a-WX"></a>所治断舍。<a id="a-WY"></a>’诸方闻已，<a id="a-WZ"></a>尽当远来，<a id="a-Wa"></a>彼皆可得及王信施，<a id="a-Wb"></a>王便有福，<a id="a-Wc"></a>而得长夜受其安乐。<a id="a-Wd"></a>”</p>
  <p id="aWe">于是，<a id="a-Wf"></a>蜱肆王白曰：<a id="a-Wg"></a>“尊者，<a id="a-Wh"></a>我从今始行施修福，<a id="a-Wi"></a>常供长斋。<a id="a-Wj"></a>”</p>
  <p id="aWk">尔时，<a id="a-Wl"></a>尊者鸠摩罗迦葉为蜱肆王及斯惒提梵志、<a id="a-Wm"></a>居士说法，<a id="a-Wn"></a>劝发渴仰，<a id="a-Wo"></a>成就欢喜。<a id="a-Wp"></a>无量方便，<a id="a-Wq"></a>为彼说法，<a id="a-Wr"></a>劝发渴仰，<a id="a-Ws"></a>成就欢喜已，<a id="a-Wt"></a>默然而住。<a id="a-Wu"></a>于是，<a id="a-Wv"></a>蜱肆王及斯惒提梵志、<a id="a-Ww"></a>居士，<a id="a-Wx"></a>尊者鸠摩罗迦葉为其说法，<a id="a-Wy"></a>劝发渴仰，<a id="a-Wz"></a>成就欢喜已，<a id="a-X0"></a>即从座起，<a id="a-X1"></a>稽首尊者鸠摩罗迦葉足，<a id="a-X2"></a>绕三匝而去。</p>
  <p id="aX3">彼蜱肆王虽行施修福，<a id="a-X4"></a>然极恶粗弊豆羹菜茹，<a id="a-X5"></a>唯一片姜，<a id="a-X6"></a>又复施以粗弊布衣。</p>
  <p id="aX7">时，<a id="a-X8"></a>监厨者名优多罗，<a id="a-X9"></a>彼行施修福时，<a id="a-XA"></a>为蜱肆王嘱语上座咒愿：<a id="a-XB"></a>“此施若有福报者，<a id="a-XC"></a>莫令蜱肆王今世后世受。<a id="a-XD"></a>”蜱肆王闻优多罗行施修福时，<a id="a-XE"></a>常为嘱上座咒愿：<a id="a-XF"></a>“此施若有福报者，<a id="a-XG"></a>莫令蜱肆王今世后世受。<a id="a-XH"></a>”闻已，<a id="a-XI"></a>即呼问曰：<a id="a-XJ"></a>“优多罗，<a id="a-XK"></a>汝实行施修福时，<a id="a-XL"></a>为我嘱上座咒愿：<a id="a-XM"></a>‘此施若有福报者，<a id="a-XN"></a>莫令蜱肆王今世后世受。<a id="a-XO"></a>’为如是耶？<a id="a-XP"></a>”</p>
  <p id="aXQ">优多罗白曰：<a id="a-XR"></a>“实尔，<a id="a-XS"></a>天王。<a id="a-XT"></a>所以者何？<a id="a-XU"></a>天王虽行施修福，<a id="a-XV"></a>然极恶粗弊豆羹菜茹，<a id="a-XW"></a>唯一片姜。<a id="a-XX"></a>天王，<a id="a-XY"></a>此食尚不可以手触，<a id="a-XZ"></a>况复自食耶？<a id="a-Xa"></a>天王施以粗弊布衣。<a id="a-Xb"></a>天王，<a id="a-Xc"></a>此衣尚不可以脚蹑，<a id="a-Xd"></a>况复自著耶？<a id="a-Xe"></a>我敬天王，<a id="a-Xf"></a>不重所施。<a id="a-Xg"></a>是故，<a id="a-Xh"></a>天王，<a id="a-Xi"></a>我不愿此弊布施报令王受也。<a id="a-Xj"></a>”</p>
  <p id="aXk">蜱肆王闻已，<a id="a-Xl"></a>告曰：<a id="a-Xm"></a>“优多罗，<a id="a-Xn"></a>汝从今始，<a id="a-Xo"></a>如我所食，<a id="a-Xp"></a>当以饭食；<a id="a-Xq"></a>如我著衣，<a id="a-Xr"></a>当以布施。<a id="a-Xs"></a>”于是，<a id="a-Xt"></a>优多罗从是已后，<a id="a-Xu"></a>如王所食，<a id="a-Xv"></a>便以饭食；<a id="a-Xw"></a>如王所衣，<a id="a-Xx"></a>便以布施。</p>
  <p id="aXy">尔时，<a id="a-Xz"></a>优多罗因为蜱肆王监行布施故，<a id="a-Y0"></a>身坏命终，<a id="a-Y1"></a>生四王天中。<a id="a-Y2"></a>彼蜱肆王以不至心行布施故，<a id="a-Y3"></a>身坏命终，<a id="a-Y4"></a>生榵树林空宫殿中。<a id="a-Y5"></a>尊者桥[火+僉]钵帝数往游行彼榵树林空宫殿中，<a id="a-Y6"></a>尊者桥[火+僉]钵帝遥见蜱肆王，<a id="a-Y7"></a>即便问曰：<a id="a-Y8"></a>“汝是谁耶？<a id="a-Y9"></a>”</p>
  <p id="aYA">蜱肆王答曰：<a id="a-YB"></a>“尊者桥[火+僉]钵帝，<a id="a-YC"></a>颇闻阎浮洲中有斯惒提王，<a id="a-YD"></a>名蜱肆耶？<a id="a-YE"></a>”</p>
  <p id="aYF">尊者桥[火+僉]钵帝答曰：<a id="a-YG"></a>“我闻阎浮洲中斯惒提有王，<a id="a-YH"></a>名蜱肆。</p>
  <p id="aYI">蜱肆王白曰：<a id="a-YJ"></a>“尊者桥[火+僉]钵帝，<a id="a-YK"></a>我即是也，<a id="a-YL"></a>本名蜱肆王。</p>
  <p id="aYM">尊者桥[火+僉]钵帝复问曰：<a id="a-YN"></a>“蜱肆王如是见、<a id="a-YO"></a>如是说，<a id="a-YP"></a>无有后世，<a id="a-YQ"></a>无众生生。<a id="a-YR"></a>彼何由生此？<a id="a-YS"></a>依四王天小榵树林空宫殿中？<a id="a-YT"></a>”</p>
  <p id="aYU">蜱肆王白曰：<a id="a-YV"></a>“尊者桥[火+僉]钵帝，<a id="a-YW"></a>我本实有是见，<a id="a-YX"></a>然为尊者沙门鸠摩罗迦葉之所降伏、<a id="a-YY"></a>所治断舍。<a id="a-YZ"></a>若尊者桥[火+僉]钵帝还下阎浮洲者，<a id="a-Ya"></a>愿遍告语阎浮洲人：<a id="a-Yb"></a>‘若行施修福时，<a id="a-Yc"></a>当至心与，<a id="a-Yd"></a>自手与，<a id="a-Ye"></a>自往与，<a id="a-Yf"></a>至信与，<a id="a-Yg"></a>知有业、<a id="a-Yh"></a>有业报与。<a id="a-Yi"></a>所以者何？<a id="a-Yj"></a>莫令以是受布施报如斯惒提蜱肆王也！<a id="a-Yk"></a>蜱肆王者是布施主，<a id="a-Yl"></a>以不至心行施与故，<a id="a-Ym"></a>生依四王天小榵树林空宫殿中。<a id="a-Yn"></a>’”尔时，<a id="a-Yo"></a>尊者桥[火+僉]钵帝默然而受。</p>
  <p id="aYp">于是，<a id="a-Yq"></a>尊者桥[火+僉]钵帝有时来下至阎浮洲，<a id="a-Yr"></a>则遍告诸阎浮洲人：<a id="a-Ys"></a>“至心施与，<a id="a-Yt"></a>自手与，<a id="a-Yu"></a>自往与，<a id="a-Yv"></a>至信与，<a id="a-Yw"></a>知有业、<a id="a-Yx"></a>有业报与。<a id="a-Yy"></a>所以者何？<a id="a-Yz"></a>莫令以是受布施报如斯惒提蜱肆王也！<a id="a-Z0"></a>蜱肆王者是布施主，<a id="a-Z1"></a>以不至心行施与故，<a id="a-Z2"></a>生依四王天小榵树林空宫殿中。<a id="a-Z3"></a>”</p>
  <p id="aZ4">尊者鸠摩罗迦葉所说如是，<a id="a-Z5"></a>蜱肆王、<a id="a-Z6"></a>斯惒提梵志、<a id="a-Z7"></a>居士及诸比丘闻尊者鸠摩罗迦葉所说，<a id="a-Z8"></a>欢喜奉行。</p>
  <p id="aZ9">王相应品第六竟。</p>
 </body>
</html>