<!doctype html>
<html id="z3IBUGYZS" data-ver="2220">
 <head>
  <meta charset="utf-8">
  <meta author="佛陀耶舍">
  <meta author="竺佛念">
  <meta library="龙藏">
  <meta catalog="小乘阿含部">
  <meta period="姚秦">
 </head>
 <body>
  <h1 id="a1">佛说长阿含经卷第十七</h1>
  <h2 id="a2">第三分沙门果经第八</h2>
  <p id="a3">如是我闻：<a id="a-4"></a>一时，<a id="a-5"></a>佛在罗阅祇耆旧童子庵婆园中，<a id="a-6"></a>与大比丘众千二百五十人俱。</p>
  <p id="a7">尔时，<a id="a-8"></a>王阿阇世韦提希子以十五日月满时，<a id="a-9"></a>命一夫人而告之曰：<a id="a-A"></a>“今夜清明，<a id="a-B"></a>与昼无异，<a id="a-C"></a>当何所为作？<a id="a-D"></a>”</p>
  <p id="aE">夫人白王言：<a id="a-F"></a>“今十五日夜月满时，<a id="a-G"></a>与昼无异，<a id="a-H"></a>宜沐发澡浴，<a id="a-I"></a>与诸婇女五欲自娱。<a id="a-J"></a>”</p>
  <p id="aK">时，<a id="a-L"></a>王又命第一太子优耶婆陀而告之曰：<a id="a-M"></a>“今夜月十五日月满时，<a id="a-N"></a>与昼无异，<a id="a-O"></a>当何所施作？<a id="a-P"></a>”</p>
  <p id="aQ">太子白王言：<a id="a-R"></a>“今夜十五日月满时，<a id="a-S"></a>与昼无异，<a id="a-T"></a>宜集四兵，<a id="a-U"></a>与共谋议伐于边逆，<a id="a-V"></a>然后还此共相娱乐。<a id="a-W"></a>”</p>
  <p id="aX">时，<a id="a-Y"></a>王又命勇健大将而告之曰：<a id="a-Z"></a>“今十五日月满时，<a id="a-a"></a>其夜清明，<a id="a-b"></a>与昼无异，<a id="a-c"></a>当何所为作？<a id="a-d"></a>”</p>
  <p id="ae">大将白言：<a id="a-f"></a>“今夜清明，<a id="a-g"></a>与昼无异，<a id="a-h"></a>宣集四兵，<a id="a-i"></a>案行天下，<a id="a-j"></a>知有逆顺。<a id="a-k"></a>”</p>
  <p id="al">时，<a id="a-m"></a>王又命雨舍婆罗门而告之曰：<a id="a-n"></a>“今十五日月满时，<a id="a-o"></a>其夜清明，<a id="a-p"></a>与昼无异，<a id="a-q"></a>当诣何等沙门、<a id="a-r"></a>婆罗门所能开悟我心？<a id="a-s"></a>”</p>
  <p id="at">时，<a id="a-u"></a>雨舍白言：<a id="a-v"></a>“今夜清明，<a id="a-w"></a>与昼无异，<a id="a-x"></a>有不兰迦葉于大众中而为导首，<a id="a-y"></a>多有知识，<a id="a-z"></a>名称远闻，<a id="a-10"></a>犹如大海多所容受，<a id="a-11"></a>众所供养。<a id="a-12"></a>大王，<a id="a-13"></a>宜往诣彼问讯，<a id="a-14"></a>王若见者，<a id="a-15"></a>心或开悟。<a id="a-16"></a>”</p>
  <p id="a17">王又命雨舍弟须尼陀而告之曰：<a id="a-18"></a>“今夜清明，<a id="a-19"></a>与昼无异，<a id="a-1A"></a>宜诣何等沙门、<a id="a-1B"></a>婆罗门所能开悟我心？<a id="a-1C"></a>”</p>
  <p id="a1D">须尼陀白言：<a id="a-1E"></a>“今夜清明，<a id="a-1F"></a>与昼无异，<a id="a-1G"></a>有末伽梨瞿舍利于大众中而为导首，<a id="a-1H"></a>多有知识，<a id="a-1I"></a>名称远闻，<a id="a-1J"></a>犹如大海无不容受，<a id="a-1K"></a>众所供养。<a id="a-1L"></a>大王，<a id="a-1M"></a>宜往诣彼问讯，<a id="a-1N"></a>王若见者，<a id="a-1O"></a>心或开悟。<a id="a-1P"></a>”</p>
  <p id="a1Q">王又命典作大臣而告之曰：<a id="a-1R"></a>“今夜清明，<a id="a-1S"></a>与昼无异，<a id="a-1T"></a>当诣何等沙门、<a id="a-1U"></a>婆罗门所能开悟我心？<a id="a-1V"></a>”</p>
  <p id="a1W">典作大臣白言：<a id="a-1X"></a>“有阿耆多翅舍钦婆罗于大众中而为导首，<a id="a-1Y"></a>多有知识，<a id="a-1Z"></a>名称远闻，<a id="a-1a"></a>犹如大海无不容受，<a id="a-1b"></a>众所供养。<a id="a-1c"></a>大王，<a id="a-1d"></a>宜往诣彼问讯，<a id="a-1e"></a>王若见者，<a id="a-1f"></a>心或开悟。<a id="a-1g"></a>”</p>
  <p id="a1h">王又命伽罗守门将而告之曰：<a id="a-1i"></a>“今夜清明，<a id="a-1j"></a>与昼无异，<a id="a-1k"></a>当诣何等沙门、<a id="a-1l"></a>婆罗门所能开悟我心？<a id="a-1m"></a>”</p>
  <p id="a1n">伽罗守门将白言：<a id="a-1o"></a>“有婆浮陀伽旃那于大众中而为导首，<a id="a-1p"></a>多有知识，<a id="a-1q"></a>名称远闻，<a id="a-1r"></a>犹如大海无不容受，<a id="a-1s"></a>众所供养。<a id="a-1t"></a>大王，<a id="a-1u"></a>宜往诣彼问讯，<a id="a-1v"></a>王若见者，<a id="a-1w"></a>心或开悟。<a id="a-1x"></a>”</p>
  <p id="a1y">王又命优陀夷漫提子而告之曰：<a id="a-1z"></a>“今夜清明，<a id="a-20"></a>与昼无异，<a id="a-21"></a>当诣何等沙门、<a id="a-22"></a>婆罗门所能开悟我心？<a id="a-23"></a>”</p>
  <p id="a24">优陀夷白言：<a id="a-25"></a>“有散若夷毗罗梨沸于大众中而为导首，<a id="a-26"></a>多所知识，<a id="a-27"></a>名称远闻，<a id="a-28"></a>犹如大海无不容受，<a id="a-29"></a>众所供养。<a id="a-2A"></a>大王，<a id="a-2B"></a>宜往诣彼问讯，<a id="a-2C"></a>王若见者，<a id="a-2D"></a>心或开悟。<a id="a-2E"></a>”</p>
  <p id="a2F">王又命弟无畏而告之曰：<a id="a-2G"></a>“今夜清明，<a id="a-2H"></a>与昼无异，<a id="a-2I"></a>当诣何等沙门、<a id="a-2J"></a>婆罗门所能开悟我心？<a id="a-2K"></a>”</p>
  <p id="a2L">弟无畏白言：<a id="a-2M"></a>“有尼乾子于大众中而为导首，<a id="a-2N"></a>多所知识，<a id="a-2O"></a>名称远闻，<a id="a-2P"></a>犹如大海无不容受，<a id="a-2Q"></a>众所供养。<a id="a-2R"></a>大王，<a id="a-2S"></a>宜往诣彼问讯，<a id="a-2T"></a>王若见者，<a id="a-2U"></a>心或开悟。<a id="a-2V"></a>”</p>
  <p id="a2W">王又命寿命童子而告之曰：<a id="a-2X"></a>“今夜清明，<a id="a-2Y"></a>与昼无异，<a id="a-2Z"></a>当诣何等沙门、<a id="a-2a"></a>婆罗门所开悟我心？<a id="a-2b"></a>”</p>
  <p id="a2c">寿命童子白言：<a id="a-2d"></a>“有佛世尊今在我庵婆园中。<a id="a-2e"></a>大王，<a id="a-2f"></a>宜往诣彼问讯，<a id="a-2g"></a>王若见者，<a id="a-2h"></a>心必开悟。<a id="a-2i"></a>”</p>
  <p id="a2j">王敕寿命言：<a id="a-2k"></a>“严我所乘宝象及余五百白象。<a id="a-2l"></a>”</p>
  <p id="a2m">耆旧受教，<a id="a-2n"></a>即严王象及五百象讫，<a id="a-2o"></a>白王言：<a id="a-2p"></a>“严驾已备，<a id="a-2q"></a>惟愿知时！<a id="a-2r"></a>”</p>
  <p id="a2s">阿阇世王自乘宝象，<a id="a-2t"></a>使五百夫人乘五百牝象，<a id="a-2u"></a>手各执炬，<a id="a-2v"></a>现王威严，<a id="a-2w"></a>出罗阅祇，<a id="a-2x"></a>欲诣佛所，<a id="a-2y"></a>小行进路，<a id="a-2z"></a>告寿命曰：<a id="a-30"></a>“汝今诳我，<a id="a-31"></a>陷固于我，<a id="a-32"></a>引我大众欲与冤家。<a id="a-33"></a>”</p>
  <p id="a34">寿命白言：<a id="a-35"></a>“大王，<a id="a-36"></a>我不敢欺王，<a id="a-37"></a>不敢陷固引王大众以与冤家，<a id="a-38"></a>王但前进，<a id="a-39"></a>必获福庆。<a id="a-3A"></a>”</p>
  <p id="a3B">时，<a id="a-3C"></a>王小复前进，<a id="a-3D"></a>告寿命言：<a id="a-3E"></a>“汝欺诳我，<a id="a-3F"></a>陷固于我，<a id="a-3G"></a>欲引我众持与冤家。<a id="a-3H"></a>”如是再三。<a id="a-3I"></a>“所以者何？<a id="a-3J"></a>彼有大众千二百五十人，<a id="a-3K"></a>寂然无声，<a id="a-3L"></a>将有谋也！<a id="a-3M"></a>”</p>
  <p id="a3N">寿命复再三白言：<a id="a-3O"></a>“大王，<a id="a-3P"></a>我不敢斯诳陷固，<a id="a-3Q"></a>引王大众持与冤家。<a id="a-3R"></a>王但前进，<a id="a-3S"></a>必获福庆。<a id="a-3T"></a>所以者何？<a id="a-3U"></a>彼沙门法常乐闲静，<a id="a-3V"></a>是以无声，<a id="a-3W"></a>王但前进，<a id="a-3X"></a>园林已现。<a id="a-3Y"></a>”</p>
  <p id="a3Z">阿阇世王到园门，<a id="a-3a"></a>下象、<a id="a-3b"></a>解剑、<a id="a-3c"></a>退盖，<a id="a-3d"></a>去五威仪，<a id="a-3e"></a>步入园门，<a id="a-3f"></a>告寿命曰：<a id="a-3g"></a>“今佛世尊为在何所？<a id="a-3h"></a>”</p>
  <p id="a3i">寿命报言：<a id="a-3j"></a>“大王，<a id="a-3k"></a>今佛在高堂上，<a id="a-3l"></a>前有明灯，<a id="a-3m"></a>世尊处师子座，<a id="a-3n"></a>南面而坐。<a id="a-3o"></a>王小前进，<a id="a-3p"></a>自见世尊。<a id="a-3q"></a>”</p>
  <p id="a3r">尔时，<a id="a-3s"></a>阿阇世王往诣讲堂所，<a id="a-3t"></a>于外洗足，<a id="a-3u"></a>然后上堂，<a id="a-3v"></a>默然四顾，<a id="a-3w"></a>生欢喜心，<a id="a-3x"></a>口自发言：<a id="a-3y"></a>“今诸沙门寂然静默，<a id="a-3z"></a>止观具足，<a id="a-40"></a>愿使我太子优婆耶亦止观成就，<a id="a-41"></a>与此无异！<a id="a-42"></a>”</p>
  <p id="a43">尔时，<a id="a-44"></a>世尊告阿阇世王曰：<a id="a-45"></a>“汝念子故，<a id="a-46"></a>口自发言：<a id="a-47"></a>‘愿使太子优婆耶亦止观成就，<a id="a-48"></a>与此无异！<a id="a-49"></a>’汝可前坐。<a id="a-4A"></a>”</p>
  <p id="a4B">时，<a id="a-4C"></a>阿阇世王即前头面礼佛足，<a id="a-4D"></a>于一面坐，<a id="a-4E"></a>而白佛言：<a id="a-4F"></a>“今世有所问，<a id="a-4G"></a>若有闲暇，<a id="a-4H"></a>乃敢请问。<a id="a-4I"></a>”</p>
  <p id="a4J">佛言：<a id="a-4K"></a>“大王，<a id="a-4L"></a>欲有问者，<a id="a-4M"></a>便可问也。<a id="a-4N"></a>”</p>
  <p id="a4O">阿阇世王白佛言：<a id="a-4P"></a>“世尊，<a id="a-4Q"></a>如今人乘象、<a id="a-4R"></a>马车，<a id="a-4S"></a>习刀、<a id="a-4T"></a>矛、<a id="a-4U"></a>剑、<a id="a-4V"></a>弓矢、<a id="a-4W"></a>兵仗、<a id="a-4X"></a>战斗之法，<a id="a-4Y"></a>王子、<a id="a-4Z"></a>力士、<a id="a-4a"></a>大力士、<a id="a-4b"></a>僮使、<a id="a-4c"></a>皮师、<a id="a-4d"></a>剃发师、<a id="a-4e"></a>织鬘师、<a id="a-4f"></a>车师、<a id="a-4g"></a>瓦师、<a id="a-4h"></a>竹师、<a id="a-4i"></a>苇师，<a id="a-4j"></a>皆以种种技术以自存生，<a id="a-4k"></a>自恣娱乐，<a id="a-4l"></a>父母、<a id="a-4m"></a>妻子、<a id="a-4n"></a>奴仆、<a id="a-4o"></a>僮使其相娱乐，<a id="a-4p"></a>如此营生，<a id="a-4q"></a>现有果报。<a id="a-4r"></a>今诸沙门现存所修，<a id="a-4s"></a>现得果报不？<a id="a-4t"></a>”</p>
  <p id="a4u">佛告王曰：<a id="a-4v"></a>“汝颇曾诣诸沙门、<a id="a-4w"></a>婆罗门所问如此义不？<a id="a-4x"></a>”</p>
  <p id="a4y">王白佛言：<a id="a-4z"></a>“我曾诣沙门、<a id="a-50"></a>婆罗门所问如是义，<a id="a-51"></a>我念一时至不兰迦葉所，<a id="a-52"></a>问言：<a id="a-53"></a>‘如人乘象、<a id="a-54"></a>马车、<a id="a-55"></a>习于兵法乃至种种营生，<a id="a-56"></a>现有果报。<a id="a-57"></a>今此众现存修道，<a id="a-58"></a>现得果报不？<a id="a-59"></a>’彼不兰迦葉报我言：<a id="a-5A"></a>‘王若自作，<a id="a-5B"></a>若教人作，<a id="a-5C"></a>斫伐残害，<a id="a-5D"></a>煮灸切割，<a id="a-5E"></a>恼乱众生，<a id="a-5F"></a>愁忧啼哭，<a id="a-5G"></a>杀生偷盗，<a id="a-5H"></a>淫逸妄语，<a id="a-5I"></a>逾墙劫夺，<a id="a-5J"></a>放火焚烧，<a id="a-5K"></a>断道为恶。<a id="a-5L"></a>大王，<a id="a-5M"></a>行如此事，<a id="a-5N"></a>非为恶也。<a id="a-5O"></a>大王，<a id="a-5P"></a>若以利剑脔割一切众生，<a id="a-5Q"></a>以为肉聚，<a id="a-5R"></a>弥满世间，<a id="a-5S"></a>此非为恶，<a id="a-5T"></a>亦无罪报；<a id="a-5U"></a>于恒水南岸，<a id="a-5V"></a>脔割众生，<a id="a-5W"></a>亦无有恶报；<a id="a-5X"></a>于恒水北岸，<a id="a-5Y"></a>为大施会，<a id="a-5Z"></a>施一切众，<a id="a-5a"></a>利人等利，<a id="a-5b"></a>亦无福报。<a id="a-5c"></a>’”</p>
  <p id="a5d">王白佛言：<a id="a-5e"></a>“犹如有人问瓜报李，<a id="a-5f"></a>问李报瓜，<a id="a-5g"></a>彼亦如是。<a id="a-5h"></a>我问现得报不？<a id="a-5i"></a>而彼答我无罪福报。<a id="a-5j"></a>我即自念言：<a id="a-5k"></a>‘我是刹利王，<a id="a-5l"></a>水浇头种，<a id="a-5m"></a>无缘杀出家人，<a id="a-5n"></a>系缚驱遣。<a id="a-5o"></a>’时，<a id="a-5p"></a>我怀忿结心，<a id="a-5q"></a>作此念已，<a id="a-5r"></a>即便舍去。<a id="a-5s"></a>”</p>
  <p id="a5t">又白佛言：<a id="a-5u"></a>“我于一时至末伽梨拘舍梨所，<a id="a-5v"></a>问言：<a id="a-5w"></a>‘如今人乘象、<a id="a-5x"></a>马车，<a id="a-5y"></a>习于兵法乃至种种营生，<a id="a-5z"></a>皆现有果报。<a id="a-60"></a>今者此众现在修道，<a id="a-61"></a>现得报不？<a id="a-62"></a>’彼报我言：<a id="a-63"></a>‘大王，<a id="a-64"></a>无施、<a id="a-65"></a>无与，<a id="a-66"></a>无祭祀法；<a id="a-67"></a>亦无善恶，<a id="a-68"></a>无善恶报；<a id="a-69"></a>无有今世，<a id="a-6A"></a>亦无后世；<a id="a-6B"></a>无父、<a id="a-6C"></a>无母，<a id="a-6D"></a>无天、<a id="a-6E"></a>无化、<a id="a-6F"></a>无众生；<a id="a-6G"></a>世无沙门、<a id="a-6H"></a>婆罗门平等行者，<a id="a-6I"></a>亦无今世、<a id="a-6J"></a>后世，<a id="a-6K"></a>自身作证，<a id="a-6L"></a>布现他人。<a id="a-6M"></a>诸言有者，<a id="a-6N"></a>皆是虚妄。<a id="a-6O"></a>’世尊，<a id="a-6P"></a>犹如有人问瓜报李，<a id="a-6Q"></a>问李报瓜，<a id="a-6R"></a>彼亦如是。<a id="a-6S"></a>我问现得报不？<a id="a-6T"></a>彼乃以无义答。<a id="a-6U"></a>我即自念言：<a id="a-6V"></a>‘我是刹利王，<a id="a-6W"></a>水浇头种，<a id="a-6X"></a>无缘杀出家人，<a id="a-6Y"></a>系缚驱遣。<a id="a-6Z"></a>’时，<a id="a-6a"></a>我怀忿结心，<a id="a-6b"></a>作此念已，<a id="a-6c"></a>即便舍去。<a id="a-6d"></a>”</p>
  <p id="a6e">又白佛言：<a id="a-6f"></a>“我于一时至阿夷多翅舍钦婆罗所，<a id="a-6g"></a>问言：<a id="a-6h"></a>‘大德，<a id="a-6i"></a>如人乘象、<a id="a-6j"></a>马车，<a id="a-6k"></a>习于兵法乃至种种营生，<a id="a-6l"></a>皆现有果报。<a id="a-6m"></a>今者此众现在修道，<a id="a-6n"></a>现得报不？<a id="a-6o"></a>’彼报我言：<a id="a-6p"></a>‘受四大人取命终者，<a id="a-6q"></a>地大还归地，<a id="a-6r"></a>水还归水，<a id="a-6s"></a>火还归火，<a id="a-6t"></a>风还归风，<a id="a-6u"></a>皆悉坏败，<a id="a-6v"></a>诸根归空。<a id="a-6w"></a>若人死时，<a id="a-6x"></a>床舆举身置于冢间，<a id="a-6y"></a>火烧其骨如鸽色，<a id="a-6z"></a>或变为灰土。<a id="a-70"></a>若愚、<a id="a-71"></a>若智取命终者，<a id="a-72"></a>皆悉坏败，<a id="a-73"></a>为断灭法。<a id="a-74"></a>’世尊，<a id="a-75"></a>犹如有人问李瓜报，<a id="a-76"></a>问瓜李报，<a id="a-77"></a>彼亦如是。<a id="a-78"></a>我问现得报不？<a id="a-79"></a>而彼答我以断灭。<a id="a-7A"></a>我即念言：<a id="a-7B"></a>‘我是刹利王，<a id="a-7C"></a>水浇头种，<a id="a-7D"></a>无缘杀出家人，<a id="a-7E"></a>系缚驱遣。<a id="a-7F"></a>’时，<a id="a-7G"></a>我怀忿结心，<a id="a-7H"></a>作此念已，<a id="a-7I"></a>即便舍去。<a id="a-7J"></a>”</p>
  <p id="a7K">又白佛言：<a id="a-7L"></a>“我昔一时至彼浮陀伽旃延所，<a id="a-7M"></a>问言：<a id="a-7N"></a>‘大德，<a id="a-7O"></a>如人乘象、<a id="a-7P"></a>马车，<a id="a-7Q"></a>习于兵法乃至种种营生，<a id="a-7R"></a>皆现有果报。<a id="a-7S"></a>今者此众现在修道，<a id="a-7T"></a>现得报不？<a id="a-7U"></a>”彼答我言：<a id="a-7V"></a>‘大王，<a id="a-7W"></a>无力、<a id="a-7X"></a>无精进，<a id="a-7Y"></a>人无力、<a id="a-7Z"></a>无方便；<a id="a-7a"></a>无因无缘众生染著，<a id="a-7b"></a>无因无缘众生清净。<a id="a-7c"></a>一切众生有命之类，<a id="a-7d"></a>皆悉无力，<a id="a-7e"></a>不得自在，<a id="a-7f"></a>无有冤仇定在数中，<a id="a-7g"></a>于此六生中受诸苦乐。<a id="a-7h"></a>’犹如问李瓜报，<a id="a-7i"></a>问瓜李报，<a id="a-7j"></a>彼亦如是。<a id="a-7k"></a>我问现得报不？<a id="a-7l"></a>彼已无力答我。<a id="a-7m"></a>我即自念言：<a id="a-7n"></a>‘我是刹利王，<a id="a-7o"></a>水浇头种，<a id="a-7p"></a>无缘杀出家人，<a id="a-7q"></a>系缚驱遣。<a id="a-7r"></a>’时，<a id="a-7s"></a>我怀忿结心，<a id="a-7t"></a>作此念已，<a id="a-7u"></a>即便舍去。<a id="a-7v"></a>”</p>
  <p id="a7w">又白佛言：<a id="a-7x"></a>“我昔一时至散若毗罗梨子所，<a id="a-7y"></a>问言：<a id="a-7z"></a>‘大德，<a id="a-80"></a>如人乘象、<a id="a-81"></a>马车，<a id="a-82"></a>习于兵法乃至种种营生，<a id="a-83"></a>皆现有果报。<a id="a-84"></a>今者此众现在修道，<a id="a-85"></a>现得报不？<a id="a-86"></a>’彼答我言：<a id="a-87"></a>‘大王，<a id="a-88"></a>现有沙门果报，<a id="a-89"></a>问如是，<a id="a-8A"></a>答此事如是，<a id="a-8B"></a>此事实，<a id="a-8C"></a>此事异，<a id="a-8D"></a>此事非异非不异。<a id="a-8E"></a>大王，<a id="a-8F"></a>现无沙门果报，<a id="a-8G"></a>问如是，<a id="a-8H"></a>答此事如是，<a id="a-8I"></a>此事实，<a id="a-8J"></a>此事异，<a id="a-8K"></a>此事非异非不异。<a id="a-8L"></a>大王，<a id="a-8M"></a>现有无沙门果报，<a id="a-8N"></a>问如是，<a id="a-8O"></a>答此事如是，<a id="a-8P"></a>此事实，<a id="a-8Q"></a>此事异，<a id="a-8R"></a>此事非异非不异。<a id="a-8S"></a>大王，<a id="a-8T"></a>现非有非无沙门果报，<a id="a-8U"></a>问如是，<a id="a-8V"></a>答此事如是，<a id="a-8W"></a>此事实，<a id="a-8X"></a>此事异，<a id="a-8Y"></a>此事非异非不异。<a id="a-8Z"></a>’世尊，<a id="a-8a"></a>犹如人问李瓜报，<a id="a-8b"></a>问瓜李报，<a id="a-8c"></a>彼亦如是。<a id="a-8d"></a>我问现得报不？<a id="a-8e"></a>而彼异论答我。<a id="a-8f"></a>我即自念言：<a id="a-8g"></a>‘我是刹利王，<a id="a-8h"></a>水浇头种，<a id="a-8i"></a>无缘杀出家人，<a id="a-8j"></a>系缚驱遣。<a id="a-8k"></a>’时，<a id="a-8l"></a>我怀忿结心，<a id="a-8m"></a>作是念已，<a id="a-8n"></a>即便舍去。<a id="a-8o"></a>”</p>
  <p id="a8p">又白佛言：<a id="a-8q"></a>“我昔一时至尼乾子所，<a id="a-8r"></a>问言：<a id="a-8s"></a>‘大德，<a id="a-8t"></a>犹如人乘象、<a id="a-8u"></a>马车乃至种种营生，<a id="a-8v"></a>现有果报。<a id="a-8w"></a>今者此众现在修道，<a id="a-8x"></a>现得报不？<a id="a-8y"></a>’彼报我言：<a id="a-8z"></a>‘大王，<a id="a-90"></a>我是一切智、<a id="a-91"></a>一切见人，<a id="a-92"></a>尽知无余，<a id="a-93"></a>若行，<a id="a-94"></a>若住、<a id="a-95"></a>坐、<a id="a-96"></a>卧，<a id="a-97"></a>觉悟无余，<a id="a-98"></a>智常现在前。<a id="a-99"></a>’世尊，<a id="a-9A"></a>犹如人问李瓜报，<a id="a-9B"></a>问瓜李报，<a id="a-9C"></a>彼亦如是。<a id="a-9D"></a>我问现得报不？<a id="a-9E"></a>而彼答我以一切智。<a id="a-9F"></a>我即自念言：<a id="a-9G"></a>‘我是刹利王，<a id="a-9H"></a>水浇头种，<a id="a-9I"></a>无缘杀出家人，<a id="a-9J"></a>系缚驱遣。<a id="a-9K"></a>’时，<a id="a-9L"></a>我怀忿结心，<a id="a-9M"></a>作此念已，<a id="a-9N"></a>即便舍去。<a id="a-9O"></a>是故，<a id="a-9P"></a>世尊，<a id="a-9Q"></a>今我来此问如是义：<a id="a-9R"></a>‘如人乘象、<a id="a-9S"></a>马车，<a id="a-9T"></a>习于兵法乃至种种营生，<a id="a-9U"></a>皆现有果报。<a id="a-9V"></a>今者沙门现在修道，<a id="a-9W"></a>现得报不？<a id="a-9X"></a>’”</p>
  <p id="a9Y">佛告阿阇世王曰：<a id="a-9Z"></a>“我今还问王，<a id="a-9a"></a>随意所答。<a id="a-9b"></a>云何，<a id="a-9c"></a>大王，<a id="a-9d"></a>王家僮使、<a id="a-9e"></a>内外作人，<a id="a-9f"></a>皆见王于十五日月满时，<a id="a-9g"></a>沐发澡浴，<a id="a-9h"></a>在高殿上与诸婇女共相娱乐，<a id="a-9i"></a>作此念言：<a id="a-9j"></a>‘咄哉！<a id="a-9k"></a>行之果报乃至是乎？<a id="a-9l"></a>此王阿阇世以十五日月满时，<a id="a-9m"></a>沐发澡浴，<a id="a-9n"></a>于高殿上与诸婇女五欲自娱，<a id="a-9o"></a>谁能知此乃是行报者？<a id="a-9p"></a>’彼于后时，<a id="a-9q"></a>剃除须发，<a id="a-9r"></a>服三法衣，<a id="a-9s"></a>出家修道，<a id="a-9t"></a>行平等法。<a id="a-9u"></a>云何，<a id="a-9v"></a>大王，<a id="a-9w"></a>大王遥见此人来，<a id="a-9x"></a>宁复起念言‘是我仆使’不耶？<a id="a-9y"></a>”</p>
  <p id="a9z">王白佛言：<a id="a-A0"></a>“不也，<a id="a-A1"></a>世尊，<a id="a-A2"></a>若见彼来，<a id="a-A3"></a>当起迎请坐。<a id="a-A4"></a>”</p>
  <p id="aA5">佛言：<a id="a-A6"></a>“此岂非沙门现得报耶？<a id="a-A7"></a>”</p>
  <p id="aA8">王言：<a id="a-A9"></a>“如是，<a id="a-AA"></a>世尊，<a id="a-AB"></a>此是现得沙门报也。<a id="a-AC"></a>”</p>
  <p id="aAD">“复次，<a id="a-AE"></a>大王，<a id="a-AF"></a>若王界内寄居客人，<a id="a-AG"></a>食王廪赐，<a id="a-AH"></a>见王于十五日月满时，<a id="a-AI"></a>沐发澡浴，<a id="a-AJ"></a>于高殿上与诸婇女五欲自娱，<a id="a-AK"></a>彼作是念：<a id="a-AL"></a>‘咄哉！<a id="a-AM"></a>彼行之报乃如是耶？<a id="a-AN"></a>谁能知此乃是行报者？<a id="a-AO"></a>’彼于后时，<a id="a-AP"></a>剃除须发，<a id="a-AQ"></a>服三法衣，<a id="a-AR"></a>出家修道，<a id="a-AS"></a>行平等法。<a id="a-AT"></a>云何，<a id="a-AU"></a>大王，<a id="a-AV"></a>大王若遥见此人来，<a id="a-AW"></a>宁复起念言‘是我客民，<a id="a-AX"></a>食我廪赐’耶？<a id="a-AY"></a>”</p>
  <p id="aAZ">王言：<a id="a-Aa"></a>“不也，<a id="a-Ab"></a>若我见其远来，<a id="a-Ac"></a>当起迎礼敬，<a id="a-Ad"></a>问讯请坐。<a id="a-Ae"></a>”</p>
  <p id="aAf">“云何，<a id="a-Ag"></a>大王，<a id="a-Ah"></a>此非沙门现得果报耶？<a id="a-Ai"></a>”</p>
  <p id="aAj">王言：<a id="a-Ak"></a>“如是，<a id="a-Al"></a>现得沙门报也。<a id="a-Am"></a>”</p>
  <p id="aAn">“复次，<a id="a-Ao"></a>大王，<a id="a-Ap"></a>如来、<a id="a-Aq"></a>至真、<a id="a-Ar"></a>等正觉出现于世，<a id="a-As"></a>入我法者乃至三明，<a id="a-At"></a>灭诸暗冥，<a id="a-Au"></a>生大智明，<a id="a-Av"></a>所谓漏尽智证。<a id="a-Aw"></a>所以者何？<a id="a-Ax"></a>斯由精勤，<a id="a-Ay"></a>专念不忘，<a id="a-Az"></a>乐独闲静，<a id="a-B0"></a>不放逸故。<a id="a-B1"></a>云何，<a id="a-B2"></a>大王，<a id="a-B3"></a>此非沙门现在果报也。<a id="a-B4"></a>”</p>
  <p id="aB5">王报言：<a id="a-B6"></a>“如是，<a id="a-B7"></a>世尊，<a id="a-B8"></a>实是沙门现在果报。<a id="a-B9"></a>”</p>
  <p id="aBA">尔时，<a id="a-BB"></a>阿阇世王即从坐起，<a id="a-BC"></a>头面礼佛足，<a id="a-BD"></a>白佛言：<a id="a-BE"></a>“惟愿世尊受我悔过！<a id="a-BF"></a>我为狂愚痴冥无识，<a id="a-BG"></a>我父摩竭瓶沙王以法治化，<a id="a-BH"></a>无有偏枉，<a id="a-BI"></a>而我迷惑五欲，<a id="a-BJ"></a>实害父王。<a id="a-BK"></a>惟愿世尊加哀慈愍，<a id="a-BL"></a>受我悔过！<a id="a-BM"></a>”</p>
  <p id="aBN">佛告王曰：<a id="a-BO"></a>“汝愚冥无识，<a id="a-BP"></a>但自悔过，<a id="a-BQ"></a>汝迷于五欲乃害父王。<a id="a-BR"></a>今世贤圣法中能悔过者，<a id="a-BS"></a>即自饶益。<a id="a-BT"></a>吾愍汝故，<a id="a-BU"></a>受汝悔过。<a id="a-BV"></a>”</p>
  <p id="aBW">尔时，<a id="a-BX"></a>阿阇世王礼世尊足已，<a id="a-BY"></a>还一面坐。<a id="a-BZ"></a>佛为说法，<a id="a-Ba"></a>示教利喜。<a id="a-Bb"></a>王闻佛教已，<a id="a-Bc"></a>即白佛言：<a id="a-Bd"></a>“我今归依佛，<a id="a-Be"></a>归依法，<a id="a-Bf"></a>归依僧，<a id="a-Bg"></a>听我于正法中为优婆塞！<a id="a-Bh"></a>自今已后，<a id="a-Bi"></a>尽形寿不杀、<a id="a-Bj"></a>不盗、<a id="a-Bk"></a>不淫、<a id="a-Bl"></a>不欺、<a id="a-Bm"></a>不饮酒，<a id="a-Bn"></a>惟愿世尊及诸大众明受我请！<a id="a-Bo"></a>”</p>
  <p id="aBp">尔时，<a id="a-Bq"></a>世尊默然许可。<a id="a-Br"></a>时，<a id="a-Bs"></a>王见佛默然受请已，<a id="a-Bt"></a>即起礼佛，<a id="a-Bu"></a>绕三匝而还。</p>
  <p id="aBv">其去未久，<a id="a-Bw"></a>佛告诸比丘言：<a id="a-Bx"></a>“此阿阇世王过罪损减，<a id="a-By"></a>已拔重咎。<a id="a-Bz"></a>若阿阇世王不杀父者，<a id="a-C0"></a>即当于此坐上得法眼净，<a id="a-C1"></a>而阿阇世王今自悔过，<a id="a-C2"></a>罪咎损减，<a id="a-C3"></a>已拔重咎。<a id="a-C4"></a>”</p>
  <p id="aC5">时，<a id="a-C6"></a>阿阇世王至于中路，<a id="a-C7"></a>告寿命童子言：<a id="a-C8"></a>“善哉！<a id="a-C9"></a>善哉！<a id="a-CA"></a>汝今于我多所饶益！<a id="a-CB"></a>汝先称说如来指授开发，<a id="a-CC"></a>然后将我诣世尊所，<a id="a-CD"></a>得蒙开悟，<a id="a-CE"></a>深识汝恩，<a id="a-CF"></a>终不遗忘。<a id="a-CG"></a>”</p>
  <p id="aCH">时，<a id="a-CI"></a>王还宫办诸肴膳种种饮食，<a id="a-CJ"></a>明日时到，<a id="a-CK"></a>唯圣知时。</p>
  <p id="aCL">尔时，<a id="a-CM"></a>世尊著衣持钵，<a id="a-CN"></a>与众弟子千二百五十人俱，<a id="a-CO"></a>往诣王宫，<a id="a-CP"></a>就座而坐。<a id="a-CQ"></a>时，<a id="a-CR"></a>王手自斟酌，<a id="a-CS"></a>供佛及僧；<a id="a-CT"></a>食讫去钵，<a id="a-CU"></a>行澡水毕，<a id="a-CV"></a>礼世尊足，<a id="a-CW"></a>白言：<a id="a-CX"></a>“我今再三悔过！<a id="a-CY"></a>我为狂愚痴冥无识，<a id="a-CZ"></a>我父摩竭瓶沙王以法治化，<a id="a-Ca"></a>无有偏枉，<a id="a-Cb"></a>而我迷于五欲，<a id="a-Cc"></a>实害父王。<a id="a-Cd"></a>惟愿世尊加哀慈愍，<a id="a-Ce"></a>受我悔过！<a id="a-Cf"></a>”</p>
  <p id="aCg">佛告王曰：<a id="a-Ch"></a>“汝愚冥无识，<a id="a-Ci"></a>迷于五欲，<a id="a-Cj"></a>乃害父王。<a id="a-Ck"></a>今于贤圣法中能悔过者，<a id="a-Cl"></a>即自饶益。<a id="a-Cm"></a>吾今愍汝，<a id="a-Cn"></a>受汝悔过。<a id="a-Co"></a>”</p>
  <p id="aCp">时，<a id="a-Cq"></a>王礼佛足已，<a id="a-Cr"></a>取一小座于佛前坐。<a id="a-Cs"></a>佛为说法，<a id="a-Ct"></a>示教利喜。<a id="a-Cu"></a>王闻佛教已，<a id="a-Cv"></a>又白佛言：<a id="a-Cw"></a>“我今再三归依佛，<a id="a-Cx"></a>归依法，<a id="a-Cy"></a>归依僧，<a id="a-Cz"></a>惟愿听我于正法中为优婆塞！<a id="a-D0"></a>自今已后，<a id="a-D1"></a>尽形寿不杀、<a id="a-D2"></a>不盗、<a id="a-D3"></a>不淫、<a id="a-D4"></a>不欺、<a id="a-D5"></a>不饮酒。<a id="a-D6"></a>”</p>
  <p id="aD7">尔时，<a id="a-D8"></a>世尊为阿阇世王说法，<a id="a-D9"></a>示教利喜已，<a id="a-DA"></a>从座起而去。</p>
  <p id="aDB">尔时，<a id="a-DC"></a>阿阇世王及寿命童子闻佛所说，<a id="a-DD"></a>欢喜奉行。</p>
  <p data-pb></p>
  <h2 id="aDE">第三分布吒婆楼经第九</h2>
  <p id="aDF">如是我闻：<a id="a-DG"></a>一时，<a id="a-DH"></a>佛在舍卫国祇树给孤独园，<a id="a-DI"></a>与大比丘众千二百五十人俱。</p>
  <p id="aDJ">尔时，<a id="a-DK"></a>世尊清旦著衣持钵，<a id="a-DL"></a>入舍卫城乞食。<a id="a-DM"></a>时，<a id="a-DN"></a>世尊念言：<a id="a-DO"></a>“今日乞食，<a id="a-DP"></a>于时为早。<a id="a-DQ"></a>今我宁可往至布吒婆楼梵志林中观看，<a id="a-DR"></a>须时至当乞食。<a id="a-DS"></a>”尔时，<a id="a-DT"></a>世尊即诣梵志林中，<a id="a-DU"></a>时布吒婆楼梵志遥见佛来，<a id="a-DV"></a>即起迎言：<a id="a-DW"></a>“善来！<a id="a-DX"></a>沙门瞿昙，<a id="a-DY"></a>久不来此，<a id="a-DZ"></a>今以何缘而能屈顾？<a id="a-Da"></a>可前就座。<a id="a-Db"></a>”</p>
  <p id="aDc">尔时，<a id="a-Dd"></a>世尊即就其座，<a id="a-De"></a>告布吒婆楼曰：<a id="a-Df"></a>“汝等集此，<a id="a-Dg"></a>何所作为？<a id="a-Dh"></a>为何讲说？<a id="a-Di"></a>”</p>
  <p id="aDj">梵志白佛言：<a id="a-Dk"></a>“世尊，<a id="a-Dl"></a>昨日多有梵志、<a id="a-Dm"></a>沙门、<a id="a-Dn"></a>婆罗门，<a id="a-Do"></a>集此婆罗门堂，<a id="a-Dp"></a>说如是事，<a id="a-Dq"></a>相违逆论。<a id="a-Dr"></a>瞿昙，<a id="a-Ds"></a>或有梵志作是说言：<a id="a-Dt"></a>‘人无因无缘而想生，<a id="a-Du"></a>无因无缘而想灭；<a id="a-Dv"></a>想有去来，<a id="a-Dw"></a>来则想生，<a id="a-Dx"></a>去则想灭。<a id="a-Dy"></a>’瞿昙，<a id="a-Dz"></a>或有梵志作是说：<a id="a-E0"></a>‘由命有想生，<a id="a-E1"></a>由命有想灭；<a id="a-E2"></a>彼想有去来，<a id="a-E3"></a>来则想生，<a id="a-E4"></a>去则想灭。<a id="a-E5"></a>’瞿昙，<a id="a-E6"></a>或有梵志作是说：<a id="a-E7"></a>‘如先所言，<a id="a-E8"></a>无有是处。<a id="a-E9"></a>有大鬼神，<a id="a-EA"></a>有大威力，<a id="a-EB"></a>彼持想去，<a id="a-EC"></a>彼持想来；<a id="a-ED"></a>彼持想去则想灭，<a id="a-EE"></a>彼持想来则想生。<a id="a-EF"></a>’我因是故生念：<a id="a-EG"></a>‘念沙门瞿昙必知此义，<a id="a-EH"></a>必能善知想知灭定。<a id="a-EI"></a>’”</p>
  <p id="aEJ">尔时，<a id="a-EK"></a>世尊告梵志曰：<a id="a-EL"></a>“彼诸论者皆有过咎，<a id="a-EM"></a>言无因无缘而有想生，<a id="a-EN"></a>无因无缘而有想灭；<a id="a-EO"></a>想有去来，<a id="a-EP"></a>来则想生，<a id="a-EQ"></a>去则想灭。<a id="a-ER"></a>或言因命想生，<a id="a-ES"></a>因命想灭；<a id="a-ET"></a>想有去来，<a id="a-EU"></a>来则想生，<a id="a-EV"></a>去则想灭。<a id="a-EW"></a>或有言，<a id="a-EX"></a>无有是处，<a id="a-EY"></a>有大鬼神，<a id="a-EZ"></a>彼持想来，<a id="a-Ea"></a>彼持想去；<a id="a-Eb"></a>持来则想生，<a id="a-Ec"></a>持去则想灭。<a id="a-Ed"></a>如此言者，<a id="a-Ee"></a>皆有过咎。<a id="a-Ef"></a>所以者何？<a id="a-Eg"></a>梵志，<a id="a-Eh"></a>有因缘而想生，<a id="a-Ei"></a>有因缘而想灭。</p>
  <p id="aEj">“若如来出现于世，<a id="a-Ek"></a>至真、<a id="a-El"></a>等正觉，<a id="a-Em"></a>十号具足，<a id="a-En"></a>有人于佛法中出家为道乃至灭五盖覆蔽心者，<a id="a-Eo"></a>除去欲、<a id="a-Ep"></a>恶不善法，<a id="a-Eq"></a>有觉、<a id="a-Er"></a>有观，<a id="a-Es"></a>离生喜、<a id="a-Et"></a>乐，<a id="a-Eu"></a>入初禅。<a id="a-Ev"></a>先灭欲想，<a id="a-Ew"></a>生喜、<a id="a-Ex"></a>乐想。<a id="a-Ey"></a>梵志，<a id="a-Ez"></a>以此故知有因缘想生，<a id="a-F0"></a>有因缘想灭。<a id="a-F1"></a>灭有觉、<a id="a-F2"></a>观，<a id="a-F3"></a>内喜、<a id="a-F4"></a>一心，<a id="a-F5"></a>无觉、<a id="a-F6"></a>无观，<a id="a-F7"></a>定生喜、<a id="a-F8"></a>乐，<a id="a-F9"></a>入第二禅。<a id="a-FA"></a>梵志，<a id="a-FB"></a>彼初禅想灭，<a id="a-FC"></a>二禅想生，<a id="a-FD"></a>以是故知有因缘想灭，<a id="a-FE"></a>有因缘想生。<a id="a-FF"></a>舍喜修护，<a id="a-FG"></a>专念一心，<a id="a-FH"></a>自知身乐，<a id="a-FI"></a>贤圣所求，<a id="a-FJ"></a>护念清净，<a id="a-FK"></a>入第三禅。<a id="a-FL"></a>梵志，<a id="a-FM"></a>彼二禅想灭，<a id="a-FN"></a>三禅想生，<a id="a-FO"></a>以是故知有因缘想灭，<a id="a-FP"></a>有因缘想生。<a id="a-FQ"></a>舍苦舍乐，<a id="a-FR"></a>先灭忧喜，<a id="a-FS"></a>护念清净，<a id="a-FT"></a>入第四禅。<a id="a-FU"></a>梵志，<a id="a-FV"></a>彼三禅想灭，<a id="a-FW"></a>四禅想生，<a id="a-FX"></a>以是故知有因缘想灭，<a id="a-FY"></a>有因缘想生。<a id="a-FZ"></a>舍一切色想，<a id="a-Fa"></a>灭恚，<a id="a-Fb"></a>不念异想，<a id="a-Fc"></a>入空处。<a id="a-Fd"></a>梵志，<a id="a-Fe"></a>一切色想灭，<a id="a-Ff"></a>空处想生，<a id="a-Fg"></a>以是故知有因缘想灭，<a id="a-Fh"></a>有因缘想生。<a id="a-Fi"></a>越一切空处，<a id="a-Fj"></a>入识处。<a id="a-Fk"></a>梵志，<a id="a-Fl"></a>彼空处想灭，<a id="a-Fm"></a>识处想生，<a id="a-Fn"></a>故知有因缘想灭，<a id="a-Fo"></a>有因缘想生。<a id="a-Fp"></a>越一切识处，<a id="a-Fq"></a>入不用处。<a id="a-Fr"></a>梵志，<a id="a-Fs"></a>彼识处想灭，<a id="a-Ft"></a>不用处想生，<a id="a-Fu"></a>以是故知有因缘想灭，<a id="a-Fv"></a>有因缘想生。<a id="a-Fw"></a>舍不用处，<a id="a-Fx"></a>入有想无想处。<a id="a-Fy"></a>梵志，<a id="a-Fz"></a>彼不用处想灭，<a id="a-G0"></a>有想无想处想生，<a id="a-G1"></a>以是故知有因缘想灭，<a id="a-G2"></a>有因缘想生。<a id="a-G3"></a>彼舍有想无想处，<a id="a-G4"></a>入想知灭定。<a id="a-G5"></a>梵志，<a id="a-G6"></a>彼有想无想处想灭，<a id="a-G7"></a>入想知灭定，<a id="a-G8"></a>以是故知有因缘想生，<a id="a-G9"></a>有因缘想灭。<a id="a-GA"></a>彼得此想已，<a id="a-GB"></a>作是念：<a id="a-GC"></a>‘有念为恶，<a id="a-GD"></a>无念为善。<a id="a-GE"></a>’彼作是念时，<a id="a-GF"></a>彼微妙想不灭，<a id="a-GG"></a>更粗想生。<a id="a-GH"></a>彼复念言：<a id="a-GI"></a>‘我今宁可不为念行，<a id="a-GJ"></a>不起思惟。<a id="a-GK"></a>’彼不为念行，<a id="a-GL"></a>不起思惟已，<a id="a-GM"></a>微妙想灭，<a id="a-GN"></a>粗想不生。<a id="a-GO"></a>彼不为念行，<a id="a-GP"></a>不起思惟，<a id="a-GQ"></a>微妙想灭，<a id="a-GR"></a>粗想不生时，<a id="a-GS"></a>即入想知灭定。<a id="a-GT"></a>云何，<a id="a-GU"></a>梵志，<a id="a-GV"></a>汝从本已来，<a id="a-GW"></a>颇曾闻此次第灭想因缘不？<a id="a-GX"></a>”</p>
  <p id="aGY">梵志白佛言：<a id="a-GZ"></a>“从本已来信自不闻如是次第灭想因缘。<a id="a-Ga"></a>”</p>
  <p id="aGb">又白佛言：<a id="a-Gc"></a>“我今生念，<a id="a-Gd"></a>谓此有想此无想，<a id="a-Ge"></a>或复有想。<a id="a-Gf"></a>此想已，<a id="a-Gg"></a>彼作是念：<a id="a-Gh"></a>‘有念为恶，<a id="a-Gi"></a>无念为善。<a id="a-Gj"></a>’彼作是念时，<a id="a-Gk"></a>微妙想不灭，<a id="a-Gl"></a>粗想更生。<a id="a-Gm"></a>彼复念言：<a id="a-Gn"></a>‘我今宁可不为念行，<a id="a-Go"></a>不起思惟。<a id="a-Gp"></a>’彼不为念行，<a id="a-Gq"></a>不起思惟已，<a id="a-Gr"></a>微妙想灭，<a id="a-Gs"></a>粗想不生。<a id="a-Gt"></a>彼不为念行，<a id="a-Gu"></a>不起思惟，<a id="a-Gv"></a>微妙想灭，<a id="a-Gw"></a>粗想不生时，<a id="a-Gx"></a>即入想知灭定。<a id="a-Gy"></a>”</p>
  <p id="aGz">佛告梵志言：<a id="a-H0"></a>“善哉！<a id="a-H1"></a>善哉！<a id="a-H2"></a>此是贤圣法中次第灭想定。<a id="a-H3"></a>”</p>
  <p id="aH4">梵志复白佛言：<a id="a-H5"></a>“此诸想中，<a id="a-H6"></a>何者为无上想？<a id="a-H7"></a>”</p>
  <p id="aH8">佛告梵志：<a id="a-H9"></a>“不用处想为无上。<a id="a-HA"></a>”</p>
  <p id="aHB">梵志又白佛言：<a id="a-HC"></a>“诸想中，<a id="a-HD"></a>何者为第一无上想？<a id="a-HE"></a>”</p>
  <p id="aHF">佛言：<a id="a-HG"></a>“诸言有想、<a id="a-HH"></a>诸言无想，<a id="a-HI"></a>于其中间能次第得想知灭定者，<a id="a-HJ"></a>是为第一无上想。<a id="a-HK"></a>”</p>
  <p id="aHL">梵志又问：<a id="a-HM"></a>“为一想？<a id="a-HN"></a>为多想？<a id="a-HO"></a>”</p>
  <p id="aHP">佛言：<a id="a-HQ"></a>“有一想，<a id="a-HR"></a>无多想。<a id="a-HS"></a>”</p>
  <p id="aHT">梵志又问：<a id="a-HU"></a>“先有想生然后智？<a id="a-HV"></a>先有智生然后想？<a id="a-HW"></a>为想、<a id="a-HX"></a>智一时俱生耶？<a id="a-HY"></a>”</p>
  <p id="aHZ">佛言：<a id="a-Ha"></a>“先有想生然后智，<a id="a-Hb"></a>由想有智。<a id="a-Hc"></a>”</p>
  <p id="aHd">梵志又问：<a id="a-He"></a>“想即是我耶？<a id="a-Hf"></a>”</p>
  <p id="aHg">佛告梵志：<a id="a-Hh"></a>“汝说何等人是我？<a id="a-Hi"></a>”</p>
  <p id="aHj">梵志白佛言：<a id="a-Hk"></a>“我不说人是我，<a id="a-Hl"></a>我自说色身四大、<a id="a-Hm"></a>六入，<a id="a-Hn"></a>父母生育，<a id="a-Ho"></a>乳哺成长，<a id="a-Hp"></a>衣服庄严，<a id="a-Hq"></a>无常磨灭法，<a id="a-Hr"></a>我说此人是我。<a id="a-Hs"></a>”</p>
  <p id="aHt">佛告梵志：<a id="a-Hu"></a>“汝言色身四大、<a id="a-Hv"></a>六入，<a id="a-Hw"></a>父母生育，<a id="a-Hx"></a>乳哺长成，<a id="a-Hy"></a>衣服庄严，<a id="a-Hz"></a>无常磨灭法，<a id="a-I0"></a>说此人是我。<a id="a-I1"></a>梵志，<a id="a-I2"></a>且置此我，<a id="a-I3"></a>但人想生、<a id="a-I4"></a>人想灭。<a id="a-I5"></a>”</p>
  <p id="aI6">梵志言：<a id="a-I7"></a>“我不说人是我，<a id="a-I8"></a>我说欲界天是我。<a id="a-I9"></a>”</p>
  <p id="aIA">佛言：<a id="a-IB"></a>“且置欲界天是我，<a id="a-IC"></a>但人想生、<a id="a-ID"></a>人想灭。<a id="a-IE"></a>”</p>
  <p id="aIF">梵志言：<a id="a-IG"></a>“我不说人是我，<a id="a-IH"></a>我自说色界天是我。<a id="a-II"></a>”</p>
  <p id="aIJ">佛言：<a id="a-IK"></a>“且置色界天是我，<a id="a-IL"></a>但人想生、<a id="a-IM"></a>人想灭。<a id="a-IN"></a>”</p>
  <p id="aIO">梵志言：<a id="a-IP"></a>“我不说人是我，<a id="a-IQ"></a>我自说空处、<a id="a-IR"></a>识处、<a id="a-IS"></a>不用处、<a id="a-IT"></a>有想无想处、<a id="a-IU"></a>无色天是我。<a id="a-IV"></a>”</p>
  <p id="aIW">佛言：<a id="a-IX"></a>“且置空处、<a id="a-IY"></a>识处、<a id="a-IZ"></a>无所有处、<a id="a-Ia"></a>有想无想处、<a id="a-Ib"></a>无色天是我，<a id="a-Ic"></a>但人想生、<a id="a-Id"></a>人想灭。<a id="a-Ie"></a>”</p>
  <p id="aIf">梵志白佛言：<a id="a-Ig"></a>“云何，<a id="a-Ih"></a>瞿昙，<a id="a-Ii"></a>我宁可得知人想生、<a id="a-Ij"></a>人想灭不？<a id="a-Ik"></a>”</p>
  <p id="aIl">佛告梵志：<a id="a-Im"></a>“汝欲知人想生、<a id="a-In"></a>人想灭者，<a id="a-Io"></a>甚难！<a id="a-Ip"></a>甚难！<a id="a-Iq"></a>所以者何？<a id="a-Ir"></a>汝异见、<a id="a-Is"></a>异习、<a id="a-It"></a>异忍、<a id="a-Iu"></a>异受，<a id="a-Iv"></a>依异法故。<a id="a-Iw"></a>”</p>
  <p id="aIx">梵志白佛言：<a id="a-Iy"></a>“如是，<a id="a-Iz"></a>瞿昙，<a id="a-J0"></a>我异见、<a id="a-J1"></a>异习、<a id="a-J2"></a>异忍、<a id="a-J3"></a>异受，<a id="a-J4"></a>依异法故，<a id="a-J5"></a>欲知人想生、<a id="a-J6"></a>人想灭者，<a id="a-J7"></a>甚难！<a id="a-J8"></a>甚难！<a id="a-J9"></a>所以者何？<a id="a-JA"></a>我、<a id="a-JB"></a>我世间有常，<a id="a-JC"></a>此实余虚；<a id="a-JD"></a>我、<a id="a-JE"></a>世间无常，<a id="a-JF"></a>此实余虚；<a id="a-JG"></a>我、<a id="a-JH"></a>世间有常无常，<a id="a-JI"></a>此实余虚；<a id="a-JJ"></a>我、<a id="a-JK"></a>世间非有常非无常，<a id="a-JL"></a>此实余虚。<a id="a-JM"></a>我、<a id="a-JN"></a>世间有边，<a id="a-JO"></a>此实余虚；<a id="a-JP"></a>我、<a id="a-JQ"></a>世间无边，<a id="a-JR"></a>此实余虚；<a id="a-JS"></a>我、<a id="a-JT"></a>世间有边无边，<a id="a-JU"></a>此实余虚；<a id="a-JV"></a>我、<a id="a-JW"></a>世间非有边非无边，<a id="a-JX"></a>此实余虚。<a id="a-JY"></a>是命是身，<a id="a-JZ"></a>此实余虚；<a id="a-Ja"></a>命异身异，<a id="a-Jb"></a>此实余虚；<a id="a-Jc"></a>身命非异非不异，<a id="a-Jd"></a>此实余虚；<a id="a-Je"></a>无命无身，<a id="a-Jf"></a>此实余虚。<a id="a-Jg"></a>如来终，<a id="a-Jh"></a>此实余虚；<a id="a-Ji"></a>如来不终，<a id="a-Jj"></a>此实余虚；<a id="a-Jk"></a>如来终不终，<a id="a-Jl"></a>此实余虚；<a id="a-Jm"></a>如来非终非不终，<a id="a-Jn"></a>此实余虚。<a id="a-Jo"></a>”</p>
  <p id="aJp">佛告梵志：<a id="a-Jq"></a>“世间有常乃至如来非终非不终，<a id="a-Jr"></a>我所不记。<a id="a-Js"></a>”</p>
  <p id="aJt">梵志白佛言：<a id="a-Ju"></a>“瞿昙，<a id="a-Jv"></a>何故不记？<a id="a-Jw"></a>我、<a id="a-Jx"></a>世间有常乃至如来非终非不终，<a id="a-Jy"></a>尽不记耶？<a id="a-Jz"></a>”</p>
  <p id="aK0">佛言：<a id="a-K1"></a>“此不与义合，<a id="a-K2"></a>不与法合，<a id="a-K3"></a>非梵行，<a id="a-K4"></a>非无欲，<a id="a-K5"></a>非无为，<a id="a-K6"></a>非寂灭，<a id="a-K7"></a>非止息，<a id="a-K8"></a>非正觉，<a id="a-K9"></a>非沙门，<a id="a-KA"></a>非泥洹，<a id="a-KB"></a>是故不记。<a id="a-KC"></a>”</p>
  <p id="aKD">梵志又问：<a id="a-KE"></a>“云何为义合、<a id="a-KF"></a>法合？<a id="a-KG"></a>云何为梵行初？<a id="a-KH"></a>云何无为？<a id="a-KI"></a>云何无欲？<a id="a-KJ"></a>云何寂灭？<a id="a-KK"></a>云何止息？<a id="a-KL"></a>云何正觉？<a id="a-KM"></a>云何沙门？<a id="a-KN"></a>云何泥洹？<a id="a-KO"></a>云何名记？<a id="a-KP"></a>”</p>
  <p id="aKQ">佛告梵志：<a id="a-KR"></a>“我记苦谛、<a id="a-KS"></a>苦集、<a id="a-KT"></a>苦灭、<a id="a-KU"></a>苦出要谛。<a id="a-KV"></a>所以者何？<a id="a-KW"></a>此是义合、<a id="a-KX"></a>法合，<a id="a-KY"></a>梵行初首、<a id="a-KZ"></a>无欲、<a id="a-Ka"></a>无为、<a id="a-Kb"></a>寂灭、<a id="a-Kc"></a>止息、<a id="a-Kd"></a>正觉、<a id="a-Ke"></a>沙门、<a id="a-Kf"></a>泥洹，<a id="a-Kg"></a>是故我记。<a id="a-Kh"></a>”</p>
  <p id="aKi">尔时，<a id="a-Kj"></a>世尊为梵志说法，<a id="a-Kk"></a>示教利喜已，<a id="a-Kl"></a>即从座起而去。</p>
  <p id="aKm">佛去未久，<a id="a-Kn"></a>其后诸余梵志语布吒婆楼梵志曰：<a id="a-Ko"></a>“汝何故听瞿昙沙门所说语，<a id="a-Kp"></a>印可瞿昙言：<a id="a-Kq"></a>‘我及世间有常乃至如来非终非不终，<a id="a-Kr"></a>不与义合，<a id="a-Ks"></a>故我不记’？<a id="a-Kt"></a>汝何故印可是言？<a id="a-Ku"></a>我等不可沙门瞿昙如是所说。<a id="a-Kv"></a>”</p>
  <p id="aKw">布吒婆楼报诸梵志言：<a id="a-Kx"></a>“沙门瞿昙所说：<a id="a-Ky"></a>‘我、<a id="a-Kz"></a>世间有常乃至如来非终非不终，<a id="a-L0"></a>不与义合，<a id="a-L1"></a>故我不记。<a id="a-L2"></a>’我亦不印可此言。<a id="a-L3"></a>但彼沙门瞿昙依法住法，<a id="a-L4"></a>以法而言，<a id="a-L5"></a>以法出离，<a id="a-L6"></a>我当何由违此智言？<a id="a-L7"></a>沙门瞿昙如此微妙法言不可违也。<a id="a-L8"></a>”</p>
  <p id="aL9">时，<a id="a-LA"></a>布吒婆楼梵志又于异时，<a id="a-LB"></a>共象首舍利弗诣世尊所，<a id="a-LC"></a>问讯已，<a id="a-LD"></a>一面坐，<a id="a-LE"></a>象首舍利弗礼佛而坐。<a id="a-LF"></a>梵志白佛言：<a id="a-LG"></a>“佛先在我所，<a id="a-LH"></a>时去未久，<a id="a-LI"></a>其后诸余梵志语我言：<a id="a-LJ"></a>‘汝何故听沙门瞿昙所说语，<a id="a-LK"></a>印可瞿昙言：<a id="a-LL"></a>“我、<a id="a-LM"></a>世间常乃至如来非终非不终，<a id="a-LN"></a>不合义，<a id="a-LO"></a>故不记”？<a id="a-LP"></a>汝何故印可是言？<a id="a-LQ"></a>我等不可沙门瞿昙如是所说。<a id="a-LR"></a>’我报彼言：<a id="a-LS"></a>‘沙门瞿昙所说：<a id="a-LT"></a>“我、<a id="a-LU"></a>世间有常乃至如来非终非不终，<a id="a-LV"></a>不与义合，<a id="a-LW"></a>故我不记。<a id="a-LX"></a>”我亦不印可此言。<a id="a-LY"></a>但彼沙门瞿昙依法住法，<a id="a-LZ"></a>以法而言，<a id="a-La"></a>以法出离，<a id="a-Lb"></a>我等何由违此智言？<a id="a-Lc"></a>沙门瞿昙微妙法言不可违也。<a id="a-Ld"></a>’”</p>
  <p id="aLe">佛告梵志曰：<a id="a-Lf"></a>“诸梵志言：<a id="a-Lg"></a>‘汝何故听沙门瞿昙所说语印可？<a id="a-Lh"></a>’此言有咎。<a id="a-Li"></a>所以者何？<a id="a-Lj"></a>我所说法，<a id="a-Lk"></a>有决定记、<a id="a-Ll"></a>不决定记。<a id="a-Lm"></a>云何名不决定记？<a id="a-Ln"></a>我、<a id="a-Lo"></a>世间有常乃至如来非终非不终，<a id="a-Lp"></a>我亦说此言，<a id="a-Lq"></a>而不决定记。<a id="a-Lr"></a>所以然者？<a id="a-Ls"></a>此不与义合，<a id="a-Lt"></a>不与法合，<a id="a-Lu"></a>非梵行初，<a id="a-Lv"></a>非无欲，<a id="a-Lw"></a>非无为，<a id="a-Lx"></a>非寂灭，<a id="a-Ly"></a>非止息，<a id="a-Lz"></a>非正觉，<a id="a-M0"></a>非沙门，<a id="a-M1"></a>非泥洹，<a id="a-M2"></a>是故，<a id="a-M3"></a>梵志，<a id="a-M4"></a>我虽说此言而不决定记。<a id="a-M5"></a>云何名为决定记？<a id="a-M6"></a>我记苦谛、<a id="a-M7"></a>苦集、<a id="a-M8"></a>苦灭、<a id="a-M9"></a>苦出要谛。<a id="a-MA"></a>所以者何？<a id="a-MB"></a>此与法合、<a id="a-MC"></a>义合，<a id="a-MD"></a>是梵行初首，<a id="a-ME"></a>无欲、<a id="a-MF"></a>无为、<a id="a-MG"></a>寂灭、<a id="a-MH"></a>止息、<a id="a-MI"></a>正觉、<a id="a-MJ"></a>沙门、<a id="a-MK"></a>泥洹，<a id="a-ML"></a>是故我说决定记。</p>
  <p id="aMM">“梵志，<a id="a-MN"></a>或有沙门、<a id="a-MO"></a>婆罗门于一处世间一向说乐，<a id="a-MP"></a>我语彼言：<a id="a-MQ"></a>‘汝等审说一处世间一向乐耶？<a id="a-MR"></a>’彼报我言：<a id="a-MS"></a>‘如是。<a id="a-MT"></a>’我又语彼言：<a id="a-MU"></a>‘汝知见一处世间一向乐耶？<a id="a-MV"></a>’彼答我言：<a id="a-MW"></a>‘不知不见。<a id="a-MX"></a>’我复语彼言：<a id="a-MY"></a>‘一处世间诸天一向乐，<a id="a-MZ"></a>汝曾见不？<a id="a-Ma"></a>’彼报我言：<a id="a-Mb"></a>‘不知不见。<a id="a-Mc"></a>’又问彼言：<a id="a-Md"></a>‘彼一处世间诸天，<a id="a-Me"></a>汝颇共坐起言语，<a id="a-Mf"></a>精进修定不耶？<a id="a-Mg"></a>’答我言：<a id="a-Mh"></a>‘不。<a id="a-Mi"></a>’我又问彼言：<a id="a-Mj"></a>‘彼一处世间诸天一向乐者，<a id="a-Mk"></a>颇曾来语汝言：<a id="a-Ml"></a>“汝所行质直，<a id="a-Mm"></a>当生彼一向乐天；<a id="a-Mn"></a>我以所行质直，<a id="a-Mo"></a>故得生彼共受乐”耶？<a id="a-Mp"></a>’彼答我言：<a id="a-Mq"></a>‘不也。<a id="a-Mr"></a>’我又问彼言：<a id="a-Ms"></a>‘汝能于己身起心化作他四大身，<a id="a-Mt"></a>身体具足，<a id="a-Mu"></a>诸根无缺不？<a id="a-Mv"></a>’彼答我言：<a id="a-Mw"></a>‘不能。<a id="a-Mx"></a>’云何，<a id="a-My"></a>梵志，<a id="a-Mz"></a>彼沙门、<a id="a-N0"></a>婆罗门所言为是诚实？<a id="a-N1"></a>为应法不？<a id="a-N2"></a>”</p>
  <p id="aN3">梵志白佛言：<a id="a-N4"></a>“此非诚实，<a id="a-N5"></a>为非法言。<a id="a-N6"></a>”</p>
  <p id="aN7">佛告梵志：<a id="a-N8"></a>“如有人言：<a id="a-N9"></a>‘我与彼端正女人交通，<a id="a-NA"></a>称赞淫女。<a id="a-NB"></a>’余人问言：<a id="a-NC"></a>‘汝识彼女不？<a id="a-ND"></a>为在何处？<a id="a-NE"></a>东方、<a id="a-NF"></a>西方、<a id="a-NG"></a>南方、<a id="a-NH"></a>北方耶？<a id="a-NI"></a>’答曰：<a id="a-NJ"></a>‘不知。<a id="a-NK"></a>’又问：<a id="a-NL"></a>‘汝知彼女所止土地、<a id="a-NM"></a>城邑、<a id="a-NN"></a>村落不？<a id="a-NO"></a>’答曰：<a id="a-NP"></a>‘不知。<a id="a-NQ"></a>’又问：<a id="a-NR"></a>‘汝识彼女父母及其姓字不？<a id="a-NS"></a>’答曰：<a id="a-NT"></a>‘不知。<a id="a-NU"></a>’又问：<a id="a-NV"></a>‘汝知彼女为刹利女？<a id="a-NW"></a>为是婆罗门、<a id="a-NX"></a>居士、<a id="a-NY"></a>首陀罗女耶？<a id="a-NZ"></a>’答曰：<a id="a-Na"></a>‘不知。<a id="a-Nb"></a>’又问：<a id="a-Nc"></a>‘汝知彼女为长短、<a id="a-Nd"></a>粗细、<a id="a-Ne"></a>黑白、<a id="a-Nf"></a>好丑耶？<a id="a-Ng"></a>’答曰：<a id="a-Nh"></a>‘不知。<a id="a-Ni"></a>’云何，<a id="a-Nj"></a>梵志，<a id="a-Nk"></a>此人所说为诚实不？<a id="a-Nl"></a>”</p>
  <p id="aNm">答曰：<a id="a-Nn"></a>“不也。<a id="a-No"></a>”</p>
  <p id="aNp">“梵志，<a id="a-Nq"></a>彼沙门、<a id="a-Nr"></a>婆罗门亦复如是，<a id="a-Ns"></a>无有真实。<a id="a-Nt"></a>梵志，<a id="a-Nu"></a>犹如有人立梯空地，<a id="a-Nv"></a>余人问言：<a id="a-Nw"></a>‘立梯用为？<a id="a-Nx"></a>’答曰：<a id="a-Ny"></a>‘我欲上堂。<a id="a-Nz"></a>’又问：<a id="a-O0"></a>‘堂何所在？<a id="a-O1"></a>’答曰：<a id="a-O2"></a>‘不知。<a id="a-O3"></a>’云何，<a id="a-O4"></a>梵志，<a id="a-O5"></a>彼立梯者岂非虚妄耶？<a id="a-O6"></a>”</p>
  <p id="aO7">答曰：<a id="a-O8"></a>“如是，<a id="a-O9"></a>彼实虚妄。<a id="a-OA"></a>”</p>
  <p id="aOB">佛言：<a id="a-OC"></a>“诸沙门、<a id="a-OD"></a>婆罗门亦复如是，<a id="a-OE"></a>虚妄无实。<a id="a-OF"></a>”</p>
  <p id="aOG">佛告布吒婆楼：<a id="a-OH"></a>“汝言我身色四大、<a id="a-OI"></a>六入，<a id="a-OJ"></a>父母生育，<a id="a-OK"></a>乳哺成长，<a id="a-OL"></a>衣服庄严，<a id="a-OM"></a>无常磨灭，<a id="a-ON"></a>以此为我者，<a id="a-OO"></a>我说此为染污，<a id="a-OP"></a>为清净，<a id="a-OQ"></a>为得解。<a id="a-OR"></a>汝意或谓染污法不可灭，<a id="a-OS"></a>清净法不可生，<a id="a-OT"></a>常在苦中。<a id="a-OU"></a>勿作是念！<a id="a-OV"></a>何以故？<a id="a-OW"></a>染污法可灭尽，<a id="a-OX"></a>清净法可出生，<a id="a-OY"></a>处安乐地，<a id="a-OZ"></a>欢喜爱乐，<a id="a-Oa"></a>专念一心，<a id="a-Ob"></a>智慧增广。<a id="a-Oc"></a>梵志，<a id="a-Od"></a>我于欲界天、<a id="a-Oe"></a>色界天、<a id="a-Of"></a>空处、<a id="a-Og"></a>识处、<a id="a-Oh"></a>不用处、<a id="a-Oi"></a>有想无想处天，<a id="a-Oj"></a>说为染污，<a id="a-Ok"></a>亦说清净，<a id="a-Ol"></a>亦说得解。<a id="a-Om"></a>汝意或谓染污法不可灭，<a id="a-On"></a>清净法不可生，<a id="a-Oo"></a>常在苦中。<a id="a-Op"></a>勿作是念！<a id="a-Oq"></a>所以者何？<a id="a-Or"></a>染污可灭，<a id="a-Os"></a>净法可生，<a id="a-Ot"></a>处安乐地，<a id="a-Ou"></a>欢喜爱乐，<a id="a-Ov"></a>专念一心，<a id="a-Ow"></a>智慧增广。<a id="a-Ox"></a>”</p>
  <p id="aOy">尔时，<a id="a-Oz"></a>象首舍利弗白佛言：<a id="a-P0"></a>“世尊，<a id="a-P1"></a>当有欲界人身四大诸根时，<a id="a-P2"></a>复有欲界天身，<a id="a-P3"></a>色界天身，<a id="a-P4"></a>空处、<a id="a-P5"></a>识处、<a id="a-P6"></a>不用处、<a id="a-P7"></a>有想无想处天身，<a id="a-P8"></a>一时有不？<a id="a-P9"></a>世尊，<a id="a-PA"></a>当有欲界天身时，<a id="a-PB"></a>复有欲界人身四大诸根，<a id="a-PC"></a>及色界天身，<a id="a-PD"></a>空处、<a id="a-PE"></a>识处、<a id="a-PF"></a>无所有处、<a id="a-PG"></a>有想无想处天身，<a id="a-PH"></a>一时有不？<a id="a-PI"></a>世尊，<a id="a-PJ"></a>当有色界天身时，<a id="a-PK"></a>复有欲界人身四大诸根，<a id="a-PL"></a>及色界天身，<a id="a-PM"></a>空处、<a id="a-PN"></a>识处、<a id="a-PO"></a>无所有处、<a id="a-PP"></a>有想无想处天身，<a id="a-PQ"></a>一时有不？<a id="a-PR"></a>如是至有想无想处天身时，<a id="a-PS"></a>有欲界人身四大诸根，<a id="a-PT"></a>及欲界天身，<a id="a-PU"></a>色界天身，<a id="a-PV"></a>空处、<a id="a-PW"></a>识处、<a id="a-PX"></a>无所有处天身，<a id="a-PY"></a>一时有不？<a id="a-PZ"></a>”</p>
  <p id="aPa">佛告象首舍利弗：<a id="a-Pb"></a>“若有欲界人身四大诸根，<a id="a-Pc"></a>尔时正有欲界人身四大诸根，<a id="a-Pd"></a>非欲界天身，<a id="a-Pe"></a>色界天身，<a id="a-Pf"></a>空处、<a id="a-Pg"></a>识处、<a id="a-Ph"></a>无所有处、<a id="a-Pi"></a>有想无想处天身。<a id="a-Pj"></a>如是乃至有有想无想处天身时，<a id="a-Pk"></a>尔时正有有想无想处天身，<a id="a-Pl"></a>无有欲界人身四大诸很，<a id="a-Pm"></a>及欲界天身，<a id="a-Pn"></a>色界天身，<a id="a-Po"></a>空处、<a id="a-Pp"></a>识处、<a id="a-Pq"></a>无所有处天身。<a id="a-Pr"></a>象首，<a id="a-Ps"></a>譬如牛乳，<a id="a-Pt"></a>乳变为酪，<a id="a-Pu"></a>酪为生酥，<a id="a-Pv"></a>生酥为熟酥，<a id="a-Pw"></a>熟酥为醍醐，<a id="a-Px"></a>醍醐为第一。<a id="a-Py"></a>象首，<a id="a-Pz"></a>当有乳时，<a id="a-Q0"></a>唯名为乳，<a id="a-Q1"></a>不名为酪、<a id="a-Q2"></a>酥、<a id="a-Q3"></a>醍醐。<a id="a-Q4"></a>如是展转，<a id="a-Q5"></a>至醍醐时，<a id="a-Q6"></a>唯名醍醐，<a id="a-Q7"></a>不名为乳，<a id="a-Q8"></a>不名酪、<a id="a-Q9"></a>酥。<a id="a-QA"></a>象首，<a id="a-QB"></a>此亦如是，<a id="a-QC"></a>若有欲界人身四大诸根时，<a id="a-QD"></a>无有欲界天身，<a id="a-QE"></a>色界天身乃至有想无想处天身。<a id="a-QF"></a>如是展转，<a id="a-QG"></a>有有想无想处天身时，<a id="a-QH"></a>唯有有想无想处天身，<a id="a-QI"></a>无有欲界人身四大诸根，<a id="a-QJ"></a>及欲界天身，<a id="a-QK"></a>色界天身乃至无所有天身。</p>
  <p id="aQL">“象首，<a id="a-QM"></a>于汝意云何？<a id="a-QN"></a>若有人问汝言：<a id="a-QO"></a>‘若有过去身时，<a id="a-QP"></a>有未来、<a id="a-QQ"></a>现在身，<a id="a-QR"></a>一时有不？<a id="a-QS"></a>有未来身时，<a id="a-QT"></a>有过去、<a id="a-QU"></a>现在身，<a id="a-QV"></a>一时有不？<a id="a-QW"></a>有现在身时，<a id="a-QX"></a>有过去、<a id="a-QY"></a>未来身，<a id="a-QZ"></a>一时有不？<a id="a-Qa"></a>’设有此问者，<a id="a-Qb"></a>汝云何报？<a id="a-Qc"></a>’</p>
  <p id="aQd">象首言：<a id="a-Qe"></a>“设有如是问者，<a id="a-Qf"></a>我当报言：<a id="a-Qg"></a>‘有过去身时，<a id="a-Qh"></a>唯是过去身，<a id="a-Qi"></a>无未来、<a id="a-Qj"></a>现在。<a id="a-Qk"></a>有未来身时，<a id="a-Ql"></a>唯是未来身，<a id="a-Qm"></a>无过去、<a id="a-Qn"></a>现在。<a id="a-Qo"></a>有现在身时，<a id="a-Qp"></a>唯是现在身，<a id="a-Qq"></a>无过去、<a id="a-Qr"></a>未来身。<a id="a-Qs"></a>’”</p>
  <p id="aQt">“象首，<a id="a-Qu"></a>此亦如是，<a id="a-Qv"></a>有欲界人身四大诸根时，<a id="a-Qw"></a>无欲界天身，<a id="a-Qx"></a>色界天身乃至有想无想处天身。<a id="a-Qy"></a>如是展转，<a id="a-Qz"></a>至有想无想处天身时，<a id="a-R0"></a>无有欲界人身四大诸根，<a id="a-R1"></a>及欲界天身，<a id="a-R2"></a>色界天身至不用处天身。<a id="a-R3"></a>复次，<a id="a-R4"></a>象首，<a id="a-R5"></a>若有人问汝言：<a id="a-R6"></a>‘汝曾有过去已灭不？<a id="a-R7"></a>未来当生不？<a id="a-R8"></a>现在今有不？<a id="a-R9"></a>’设有是问者，<a id="a-RA"></a>汝当云何答？<a id="a-RB"></a>”</p>
  <p id="aRC">象首白佛言：<a id="a-RD"></a>“若有是问者，<a id="a-RE"></a>当答彼言：<a id="a-RF"></a>‘我曾有过去已灭，<a id="a-RG"></a>非不有也；<a id="a-RH"></a>有未来当生，<a id="a-RI"></a>非不有也；<a id="a-RJ"></a>现在今有，<a id="a-RK"></a>非不有也。<a id="a-RL"></a>’”</p>
  <p id="aRM">佛言：<a id="a-RN"></a>“象首，<a id="a-RO"></a>此亦如是，<a id="a-RP"></a>有欲界人身四大诸根时，<a id="a-RQ"></a>无欲界天身乃至有想无想天身。<a id="a-RR"></a>如是展转，<a id="a-RS"></a>至有想无想天身时，<a id="a-RT"></a>无有欲界人身四大诸根，<a id="a-RU"></a>及欲界天身乃至无所有处天身。<a id="a-RV"></a>”</p>
  <p id="aRW">尔时，<a id="a-RX"></a>象首白佛言：<a id="a-RY"></a>“世尊，<a id="a-RZ"></a>我今归依佛，<a id="a-Ra"></a>归依法，<a id="a-Rb"></a>归依僧，<a id="a-Rc"></a>听我于正法中为优婆塞！<a id="a-Rd"></a>自今已后，<a id="a-Re"></a>尽形寿不杀、<a id="a-Rf"></a>不盗、<a id="a-Rg"></a>不淫、<a id="a-Rh"></a>不欺、<a id="a-Ri"></a>不饮酒。<a id="a-Rj"></a>”</p>
  <p id="aRk">时，<a id="a-Rl"></a>布吒婆楼梵志白佛言：<a id="a-Rm"></a>“我得于佛法中出家受戒不？<a id="a-Rn"></a>”</p>
  <p id="aRo">佛告梵志：<a id="a-Rp"></a>“若有异学欲于我法中出家为道者，<a id="a-Rq"></a>先四月观察，<a id="a-Rr"></a>称众人意，<a id="a-Rs"></a>然后乃得出家受戒。<a id="a-Rt"></a>虽有是法，<a id="a-Ru"></a>亦观人耳！<a id="a-Rv"></a>”</p>
  <p id="aRw">梵志白佛言：<a id="a-Rx"></a>“诸有异学欲于佛法中出家受戒者，<a id="a-Ry"></a>先当四月观察，<a id="a-Rz"></a>称众人意，<a id="a-S0"></a>然后乃得出家受戒。<a id="a-S1"></a>如我今者，<a id="a-S2"></a>乃能于佛法中四岁观察，<a id="a-S3"></a>称众人意，<a id="a-S4"></a>然后乃望出家受戒。<a id="a-S5"></a>”</p>
  <p id="aS6">佛告梵志：<a id="a-S7"></a>“我先语汝，<a id="a-S8"></a>虽有是法，<a id="a-S9"></a>当观其人。<a id="a-SA"></a>”</p>
  <p id="aSB">时，<a id="a-SC"></a>彼梵志即于正法中得出家受戒，<a id="a-SD"></a>如是不久以信坚固，<a id="a-SE"></a>净修梵行，<a id="a-SF"></a>于现法中自身作证：<a id="a-SG"></a>生死已尽，<a id="a-SH"></a>所作已为，<a id="a-SI"></a>不受后有，<a id="a-SJ"></a>即成阿罗汉。</p>
  <p id="aSK">尔时，<a id="a-SL"></a>布吒婆楼闻佛所说，<a id="a-SM"></a>欢喜奉行。</p>
  <p data-pb></p>
  <h2 id="aSN">第三分露遮经第十</h2>
  <p id="aSO">如是我闻：<a id="a-SP"></a>一时，<a id="a-SQ"></a>佛在拘萨罗人间游行，<a id="a-SR"></a>与大比丘众千二百五十人俱，<a id="a-SS"></a>往诣婆罗婆提婆罗门村北尸舍婆林中止宿。</p>
  <p id="aST">时，<a id="a-SU"></a>有婆罗门，<a id="a-SV"></a>名曰露遮，<a id="a-SW"></a>住婆罗林中。<a id="a-SX"></a>其村丰乐，<a id="a-SY"></a>人民炽盛，<a id="a-SZ"></a>波斯匿王即封此村，<a id="a-Sa"></a>与婆罗门以为梵分。<a id="a-Sb"></a>此婆罗门七世已来父母真正，<a id="a-Sc"></a>不为他人之所轻毁，<a id="a-Sd"></a>异典三部讽诵通利，<a id="a-Se"></a>种种经书尽能分别，<a id="a-Sf"></a>又能善于大人相法、<a id="a-Sg"></a>瞻侯吉凶、<a id="a-Sh"></a>祭祀仪礼。<a id="a-Si"></a>闻沙门瞿昙释种子出家成道，<a id="a-Sj"></a>于拘萨罗国人间游行，<a id="a-Sk"></a>至尸舍婆林中，<a id="a-Sl"></a>有大名称，<a id="a-Sm"></a>流闻天下，<a id="a-Sn"></a>如来、<a id="a-So"></a>至真、<a id="a-Sp"></a>等正觉，<a id="a-Sq"></a>十号具足，<a id="a-Sr"></a>于诸天、<a id="a-Ss"></a>世人、<a id="a-St"></a>魔、<a id="a-Su"></a>若魔、<a id="a-Sv"></a>天、<a id="a-Sw"></a>沙门、<a id="a-Sx"></a>婆罗门众中自身作证，<a id="a-Sy"></a>与他说法，<a id="a-Sz"></a>上中下善，<a id="a-T0"></a>义味具足，<a id="a-T1"></a>梵行清净。<a id="a-T2"></a>“如此真人，<a id="a-T3"></a>宜往觐现，<a id="a-T4"></a>我今宁可往共相见。<a id="a-T5"></a>”</p>
  <p id="aT6">时，<a id="a-T7"></a>婆罗门即出彼村，<a id="a-T8"></a>诣尸舍婆林中，<a id="a-T9"></a>至世尊所，<a id="a-TA"></a>问讯已，<a id="a-TB"></a>一面坐。<a id="a-TC"></a>佛为说法，<a id="a-TD"></a>示教利喜。<a id="a-TE"></a>婆罗门闻法已，<a id="a-TF"></a>白佛言：<a id="a-TG"></a>“惟愿世尊及诸大众明受我请！<a id="a-TH"></a>”尔时，<a id="a-TI"></a>世尊默然受请。</p>
  <p id="aTJ">彼婆罗门见佛默然，<a id="a-TK"></a>知已许可，<a id="a-TL"></a>即从座起，<a id="a-TM"></a>绕佛而去。<a id="a-TN"></a>去佛不远，<a id="a-TO"></a>便起恶见言：<a id="a-TP"></a>“诸沙门、<a id="a-TQ"></a>婆罗门多知善法，<a id="a-TR"></a>多所证成，<a id="a-TS"></a>不应为他人说，<a id="a-TT"></a>但自知，<a id="a-TU"></a>休与他说为。<a id="a-TV"></a>譬如有人坏故狱已，<a id="a-TW"></a>更造新狱，<a id="a-TX"></a>斯是贪恶不善法耳！<a id="a-TY"></a>”</p>
  <p id="aTZ">时，<a id="a-Ta"></a>婆罗门还至婆罗林已，<a id="a-Tb"></a>即于其夜具办种种肴膳饮食。<a id="a-Tc"></a>时到，<a id="a-Td"></a>语剃头师言：<a id="a-Te"></a>“汝持我声，<a id="a-Tf"></a>诣尸舍婆林中，<a id="a-Tg"></a>白沙门瞿昙：<a id="a-Th"></a>‘日时已到，<a id="a-Ti"></a>宜知是时。<a id="a-Tj"></a>’”</p>
  <p id="aTk">剃头师受教即行，<a id="a-Tl"></a>往到佛所，<a id="a-Tm"></a>礼世尊足白：<a id="a-Tn"></a>“时已到，<a id="a-To"></a>宜知是时。<a id="a-Tp"></a>”</p>
  <p id="aTq">尔时，<a id="a-Tr"></a>世尊即著衣持钵，<a id="a-Ts"></a>从诸弟子千二百五十人俱，<a id="a-Tt"></a>诣婆罗林。</p>
  <p id="aTu">剃头师侍从世尊，<a id="a-Tv"></a>偏露有臂，<a id="a-Tw"></a>长跪叉手，<a id="a-Tx"></a>白佛言：<a id="a-Ty"></a>“彼露遮婆罗门去佛不远，<a id="a-Tz"></a>生恶见言：<a id="a-U0"></a>‘诸有沙门、<a id="a-U1"></a>婆罗门多知善法，<a id="a-U2"></a>多所证者，<a id="a-U3"></a>不应为他人说，<a id="a-U4"></a>但自知，<a id="a-U5"></a>休与他说为。<a id="a-U6"></a>譬如有人坏故狱已，<a id="a-U7"></a>更造新狱，<a id="a-U8"></a>斯是贪恶不善法耳！<a id="a-U9"></a>’惟愿世尊除其恶见！<a id="a-UA"></a>”</p>
  <p id="aUB">佛告剃头师曰：<a id="a-UC"></a>“此是小事，<a id="a-UD"></a>易开化耳！<a id="a-UE"></a>”</p>
  <p id="aUF">尔时，<a id="a-UG"></a>世尊至婆罗门舍，<a id="a-UH"></a>就座而坐。<a id="a-UI"></a>时，<a id="a-UJ"></a>婆罗门以种种甘膳，<a id="a-UK"></a>手自斟酌，<a id="a-UL"></a>供佛及僧；<a id="a-UM"></a>食讫去钵，<a id="a-UN"></a>行澡水毕，<a id="a-UO"></a>取一小床于佛前坐。<a id="a-UP"></a>佛告露遮：<a id="a-UQ"></a>“汝昨去我不远，<a id="a-UR"></a>生恶见言：<a id="a-US"></a>‘诸沙门、<a id="a-UT"></a>婆罗门多知善法，<a id="a-UU"></a>多所证者，<a id="a-UV"></a>不应为他人说乃至贪恶不善法。<a id="a-UW"></a>’实有是言耶？<a id="a-UX"></a>”</p>
  <p id="aUY">露遮言：<a id="a-UZ"></a>“尔！<a id="a-Ua"></a>实有此事。<a id="a-Ub"></a>”</p>
  <p id="aUc">佛告露遮：<a id="a-Ud"></a>“汝勿复尔生此恶见。<a id="a-Ue"></a>所以者何？<a id="a-Uf"></a>世有三师可以自诫。<a id="a-Ug"></a>云何为三？<a id="a-Uh"></a>一者、<a id="a-Ui"></a>剃除须发，<a id="a-Uj"></a>服三法衣，<a id="a-Uk"></a>出家修道，<a id="a-Ul"></a>于现法中可以除烦恼，<a id="a-Um"></a>又可增益得上人法；<a id="a-Un"></a>而于现法中不除烦恼，<a id="a-Uo"></a>不得上人法，<a id="a-Up"></a>己业未成而为弟子说法，<a id="a-Uq"></a>其诸弟子不恭敬承事，<a id="a-Ur"></a>由复依止与共同住。<a id="a-Us"></a>露遮，<a id="a-Ut"></a>彼诸弟子语师言：<a id="a-Uu"></a>‘师今剃除须发，<a id="a-Uv"></a>服三法衣，<a id="a-Uw"></a>出家修道，<a id="a-Ux"></a>于现法中可得除众烦恼，<a id="a-Uy"></a>得上人胜法；<a id="a-Uz"></a>而今于现法中不能除烦恼，<a id="a-V0"></a>不得上人胜法，<a id="a-V1"></a>己业未成而为弟子说法，<a id="a-V2"></a>使诸弟子不复恭敬承事供养，<a id="a-V3"></a>但共依止同住而已。<a id="a-V4"></a>’”</p>
  <p id="aV5">佛言：<a id="a-V6"></a>“露遮，<a id="a-V7"></a>犹如有人坏故狱已，<a id="a-V8"></a>更造新狱，<a id="a-V9"></a>斯则名为贪浊恶法，<a id="a-VA"></a>是为一师可以自诫，<a id="a-VB"></a>是为贤圣戒、<a id="a-VC"></a>律戒、<a id="a-VD"></a>仪戒、<a id="a-VE"></a>时戒。<a id="a-VF"></a>”</p>
  <p id="aVG">又告露遮：<a id="a-VH"></a>“第二师者，<a id="a-VI"></a>剃除须发，<a id="a-VJ"></a>服三法衣，<a id="a-VK"></a>出家修道，<a id="a-VL"></a>于现法中可得除众烦恼，<a id="a-VM"></a>不可增益得上人法；<a id="a-VN"></a>而于现法中不能除众烦恼，<a id="a-VO"></a>虽复少多得上人胜法，<a id="a-VP"></a>己业未成而为弟子说法，<a id="a-VQ"></a>其诸弟子不恭敬承事，<a id="a-VR"></a>由复依止与共同住。<a id="a-VS"></a>露遮，<a id="a-VT"></a>彼诸弟子语师言：<a id="a-VU"></a>‘师今剃除须发，<a id="a-VV"></a>服三法衣，<a id="a-VW"></a>出家修道，<a id="a-VX"></a>于现法中得除众烦恼，<a id="a-VY"></a>得上人法；<a id="a-VZ"></a>而今于现法中不能除众烦恼，<a id="a-Va"></a>虽复少多得上人法，<a id="a-Vb"></a>己利未成而为弟子说法，<a id="a-Vc"></a>使诸弟子不复恭敬承事供养，<a id="a-Vd"></a>但共依止同住而已。<a id="a-Ve"></a>’”</p>
  <p id="aVf">佛言：<a id="a-Vg"></a>“露遮，<a id="a-Vh"></a>犹如有人在他后行，<a id="a-Vi"></a>手摩他背，<a id="a-Vj"></a>此则名为贪浊恶法，<a id="a-Vk"></a>是为二师可以自诫，<a id="a-Vl"></a>是为贤圣戒、<a id="a-Vm"></a>律戒、<a id="a-Vn"></a>仪戒、<a id="a-Vo"></a>时戒。<a id="a-Vp"></a>”</p>
  <p id="aVq">又告露遮：<a id="a-Vr"></a>“第三师者，<a id="a-Vs"></a>剃除须发，<a id="a-Vt"></a>服三法衣，<a id="a-Vu"></a>出家修道，<a id="a-Vv"></a>于现法中可除烦恼，<a id="a-Vw"></a>又可增益得上人法；<a id="a-Vx"></a>而于现法中不能除众烦恼，<a id="a-Vy"></a>虽复少多得上人法，<a id="a-Vz"></a>己利未成而为弟子说法，<a id="a-W0"></a>其诸弟子恭敬承事，<a id="a-W1"></a>依止同住。<a id="a-W2"></a>露遮，<a id="a-W3"></a>彼诸弟子语师言：<a id="a-W4"></a>‘师今剃除须发，<a id="a-W5"></a>服三法衣，<a id="a-W6"></a>出家修道，<a id="a-W7"></a>于现法中可得除众烦恼，<a id="a-W8"></a>少多得上人法；<a id="a-W9"></a>而今于现法中不能除众烦恼，<a id="a-WA"></a>虽复少多得上人法，<a id="a-WB"></a>己利未成而为弟子说法，<a id="a-WC"></a>诸弟子恭敬承事，<a id="a-WD"></a>共止同住。<a id="a-WE"></a>’”</p>
  <p id="aWF">佛言：<a id="a-WG"></a>“露遮，<a id="a-WH"></a>犹如有人舍己禾稼，<a id="a-WI"></a>锄他田苗，<a id="a-WJ"></a>此则名为贪浊恶法，<a id="a-WK"></a>是为三师可以自诫，<a id="a-WL"></a>是为贤圣戒、<a id="a-WM"></a>律戒、<a id="a-WN"></a>仪戒、<a id="a-WO"></a>时戒。<a id="a-WP"></a>露遮，<a id="a-WQ"></a>有一世尊不在世间，<a id="a-WR"></a>不可倾动。<a id="a-WS"></a>云何为一？<a id="a-WT"></a>若如来、<a id="a-WU"></a>至真、<a id="a-WV"></a>等正觉出现于世乃至得三明，<a id="a-WW"></a>除灭无明，<a id="a-WX"></a>生智慧明，<a id="a-WY"></a>去诸暗冥，<a id="a-WZ"></a>出大法光，<a id="a-Wa"></a>所谓漏尽智证。<a id="a-Wb"></a>所以者何？<a id="a-Wc"></a>斯由精勤，<a id="a-Wd"></a>专念不忘，<a id="a-We"></a>乐独闲居之所得也。<a id="a-Wf"></a>露遮，<a id="a-Wg"></a>是为第一世尊不在世间，<a id="a-Wh"></a>不可倾动。<a id="a-Wi"></a>露遮，<a id="a-Wj"></a>有四沙门果。<a id="a-Wk"></a>何者四？<a id="a-Wl"></a>谓须陀洹果、<a id="a-Wm"></a>斯陀含果、<a id="a-Wn"></a>阿那含果、<a id="a-Wo"></a>阿罗汉果。<a id="a-Wp"></a>云何，<a id="a-Wq"></a>露遮，<a id="a-Wr"></a>有人闻法应得此四沙门果，<a id="a-Ws"></a>若有人遮言：<a id="a-Wt"></a>‘勿为说法。<a id="a-Wu"></a>’设用其言者，<a id="a-Wv"></a>彼人闻法得果以不？<a id="a-Ww"></a>”</p>
  <p id="aWx">答曰：<a id="a-Wy"></a>“不得。<a id="a-Wz"></a>”</p>
  <p id="aX0">又问：<a id="a-X1"></a>“若不得果，<a id="a-X2"></a>得生天不？<a id="a-X3"></a>”</p>
  <p id="aX4">答曰：<a id="a-X5"></a>“不得。<a id="a-X6"></a>”</p>
  <p id="aX7">又问：<a id="a-X8"></a>“遮他说法，<a id="a-X9"></a>使不得果，<a id="a-XA"></a>不得生天，<a id="a-XB"></a>为是善心？<a id="a-XC"></a>为不善心耶？<a id="a-XD"></a>”</p>
  <p id="aXE">答曰：<a id="a-XF"></a>“不善。<a id="a-XG"></a>”</p>
  <p id="aXH">又问：<a id="a-XI"></a>“不善心者，<a id="a-XJ"></a>为生善趣？<a id="a-XK"></a>为堕恶趣？<a id="a-XL"></a>”</p>
  <p id="aXM">答曰：<a id="a-XN"></a>“生恶趣。<a id="a-XO"></a>”</p>
  <p id="aXP">“露遮，<a id="a-XQ"></a>犹如有人语波斯匿王言：<a id="a-XR"></a>‘王所有国土，<a id="a-XS"></a>其中财物王尽自用，<a id="a-XT"></a>勿给余人。<a id="a-XU"></a>’云何，<a id="a-XV"></a>露遮，<a id="a-XW"></a>若用彼人言者，<a id="a-XX"></a>当断余人供不？<a id="a-XY"></a>”</p>
  <p id="aXZ">答曰：<a id="a-Xa"></a>“当断。<a id="a-Xb"></a>”</p>
  <p id="aXc">又问：<a id="a-Xd"></a>“断他供者，<a id="a-Xe"></a>为是善心？<a id="a-Xf"></a>为不善心？<a id="a-Xg"></a>”</p>
  <p id="aXh">答曰：<a id="a-Xi"></a>“不善心。<a id="a-Xj"></a>”</p>
  <p id="aXk">又问：<a id="a-Xl"></a>“不善心者，<a id="a-Xm"></a>为生善趣？<a id="a-Xn"></a>为堕恶道耶？<a id="a-Xo"></a>”</p>
  <p id="aXp">答曰：<a id="a-Xq"></a>“堕恶道。<a id="a-Xr"></a>”</p>
  <p id="aXs">“露遮，<a id="a-Xt"></a>彼亦如是。<a id="a-Xu"></a>有人闻法，<a id="a-Xv"></a>应得四沙门果，<a id="a-Xw"></a>若有人言：<a id="a-Xx"></a>‘勿为说法。<a id="a-Xy"></a>’设用其言者，<a id="a-Xz"></a>彼人闻法得果不？<a id="a-Y0"></a>”</p>
  <p id="aY1">答曰：<a id="a-Y2"></a>“不得。<a id="a-Y3"></a>”</p>
  <p id="aY4">又问：<a id="a-Y5"></a>“若不得果，<a id="a-Y6"></a>得生天不？<a id="a-Y7"></a>”</p>
  <p id="aY8">答曰：<a id="a-Y9"></a>“不得。<a id="a-YA"></a>”</p>
  <p id="aYB">又问：<a id="a-YC"></a>“遮他说法，<a id="a-YD"></a>使不得道果，<a id="a-YE"></a>不得生天，<a id="a-YF"></a>彼为是善心？<a id="a-YG"></a>为不善心耶？<a id="a-YH"></a>”</p>
  <p id="aYI">答曰：<a id="a-YJ"></a>“不善。<a id="a-YK"></a>”</p>
  <p id="aYL">又问：<a id="a-YM"></a>“不善心者，<a id="a-YN"></a>当生善趣？<a id="a-YO"></a>为当堕恶道耶？<a id="a-YP"></a>”</p>
  <p id="aYQ">答曰：<a id="a-YR"></a>“堕恶道。<a id="a-YS"></a>”</p>
  <p id="aYT">“露遮，<a id="a-YU"></a>若有人语汝言：<a id="a-YV"></a>‘彼波罗婆提村封所有财物，<a id="a-YW"></a>露遮，<a id="a-YX"></a>自用勿给人，<a id="a-YY"></a>物当自用，<a id="a-YZ"></a>与他何为？<a id="a-Ya"></a>’云何，<a id="a-Yb"></a>露遮，<a id="a-Yc"></a>设用彼言者，<a id="a-Yd"></a>当断余人供不？<a id="a-Ye"></a>”</p>
  <p id="aYf">答曰：<a id="a-Yg"></a>“当断。<a id="a-Yh"></a>”</p>
  <p id="aYi">又问：<a id="a-Yj"></a>“教人断他供者，<a id="a-Yk"></a>为是善心？<a id="a-Yl"></a>为不善心耶？<a id="a-Ym"></a>”</p>
  <p id="aYn">答曰：<a id="a-Yo"></a>“不善。<a id="a-Yp"></a>”</p>
  <p id="aYq">又问：<a id="a-Yr"></a>“不善心者，<a id="a-Ys"></a>为生善趣？<a id="a-Yt"></a>为堕恶道耶？<a id="a-Yu"></a>”</p>
  <p id="aYv">答曰：<a id="a-Yw"></a>“堕恶道。<a id="a-Yx"></a>”</p>
  <p id="aYy">“露遮，<a id="a-Yz"></a>彼亦如是。<a id="a-Z0"></a>有人闻法应得四沙门果，<a id="a-Z1"></a>若有人言：<a id="a-Z2"></a>‘勿为说法。<a id="a-Z3"></a>’设用其言者，<a id="a-Z4"></a>彼人闻法得果不？<a id="a-Z5"></a>”</p>
  <p id="aZ6">答曰：<a id="a-Z7"></a>“不得。<a id="a-Z8"></a>”</p>
  <p id="aZ9">又问：<a id="a-ZA"></a>“若不得果，<a id="a-ZB"></a>得生天不？<a id="a-ZC"></a>”</p>
  <p id="aZD">答曰：<a id="a-ZE"></a>“不得。<a id="a-ZF"></a>”</p>
  <p id="aZG">又问：<a id="a-ZH"></a>“遮他说法，<a id="a-ZI"></a>使不得果，<a id="a-ZJ"></a>不得生天，<a id="a-ZK"></a>为是善心？<a id="a-ZL"></a>为不善心耶？<a id="a-ZM"></a>”</p>
  <p id="aZN">答曰：<a id="a-ZO"></a>“不善。<a id="a-ZP"></a>”</p>
  <p id="aZQ">又问：<a id="a-ZR"></a>“不善心者，<a id="a-ZS"></a>为生善趣？<a id="a-ZT"></a>为堕恶道耶？<a id="a-ZU"></a>”</p>
  <p id="aZV">答曰：<a id="a-ZW"></a>“堕恶道。<a id="a-ZX"></a>”</p>
  <p id="aZY">尔时，<a id="a-ZZ"></a>露遮婆罗门白佛言：<a id="a-Za"></a>“我归依佛，<a id="a-Zb"></a>归依法，<a id="a-Zc"></a>归依僧，<a id="a-Zd"></a>愿听我于正法中为优婆塞！<a id="a-Ze"></a>自今已后，<a id="a-Zf"></a>尽形寿不杀、<a id="a-Zg"></a>不盗、<a id="a-Zh"></a>不淫、<a id="a-Zi"></a>不欺、<a id="a-Zj"></a>不饮酒。<a id="a-Zk"></a>”</p>
  <p id="aZl">佛说法已，<a id="a-Zm"></a>时露遮婆罗门闻佛所说，<a id="a-Zn"></a>欢喜奉行。</p>
 </body>
</html>