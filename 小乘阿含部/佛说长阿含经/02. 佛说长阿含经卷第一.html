<!doctype html>
<html id="z3IBUFFZC" data-ver="2272">
 <head>
  <meta charset="utf-8">
  <meta author="佛陀耶舍">
  <meta author="竺佛念">
  <meta library="龙藏">
  <meta catalog="小乘阿含部">
  <meta period="姚秦">
 </head>
 <body>
  <h1 id="a1">佛说长阿含经卷第一</h1>
  <h2 id="a2">第一分初大本缘经第一</h2>
  <p id="a3">如是我闻：<a id="a-4"></a>一时，<a id="a-5"></a>佛在舍卫国祇树华林窟，<a id="a-6"></a>与大比丘众千二百五十人俱。</p>
  <p id="a7">时，<a id="a-8"></a>诸比丘于乞食后集华林堂，<a id="a-9"></a>各共议言：<a id="a-A"></a>“诸贤比丘，<a id="a-B"></a>唯无上尊为最奇特，<a id="a-C"></a>神通远达，<a id="a-D"></a>威力弘大，<a id="a-E"></a>乃知过去无数诸佛，<a id="a-F"></a>入于涅槃，<a id="a-G"></a>断诸结使，<a id="a-H"></a>消灭戏论。<a id="a-I"></a>又知彼佛劫数多少，<a id="a-J"></a>名号、<a id="a-K"></a>姓字，<a id="a-L"></a>所生种族，<a id="a-M"></a>其所饮食，<a id="a-N"></a>寿命修短，<a id="a-O"></a>所更苦乐。<a id="a-P"></a>又知彼佛有如是戒，<a id="a-Q"></a>有如是法，<a id="a-R"></a>有如是慧，<a id="a-S"></a>有如是解，<a id="a-T"></a>有如是住。<a id="a-U"></a>云何，<a id="a-V"></a>诸贤，<a id="a-W"></a>如来为善别法性，<a id="a-X"></a>知如是事，<a id="a-Y"></a>为诸天来语，<a id="a-Z"></a>乃知此事？<a id="a-a"></a>”</p>
  <p id="ab">尔时，<a id="a-c"></a>世尊在闲静处，<a id="a-d"></a>天耳清净，<a id="a-e"></a>闻诸比丘作如是议，<a id="a-f"></a>即从座起，<a id="a-g"></a>诣华林堂，<a id="a-h"></a>就座而坐。</p>
  <p id="ai">尔时，<a id="a-j"></a>世尊知而故问，<a id="a-k"></a>谓：<a id="a-l"></a>“诸比丘，<a id="a-m"></a>汝等集此，<a id="a-n"></a>何所语议？<a id="a-o"></a>”时，<a id="a-p"></a>诸比丘具以事答。</p>
  <p id="aq">尔时，<a id="a-r"></a>世尊告诸比丘：<a id="a-s"></a>“善哉！<a id="a-t"></a>善哉！<a id="a-u"></a>汝等以平等信，<a id="a-v"></a>出家修道，<a id="a-w"></a>诸所应行，<a id="a-x"></a>凡有二业：<a id="a-y"></a>一曰、<a id="a-z"></a>贤圣讲法，<a id="a-10"></a>二曰、<a id="a-11"></a>贤圣默然。<a id="a-12"></a>汝等所论，<a id="a-13"></a>正应如是。<a id="a-14"></a>如来神通，<a id="a-15"></a>威力弘大，<a id="a-16"></a>尽知过去无数劫事，<a id="a-17"></a>以能善解法性故知，<a id="a-18"></a>亦以诸天来语故知。<a id="a-19"></a>”佛时颂曰：</p>
  <p id="a1A">“比丘集法堂，<a id="a-1B"></a>讲说贤圣论，</p>
  <p id="a1C">如来处静室，<a id="a-1D"></a>天耳尽闻知。</p>
  <p id="a1E">佛日光普照，<a id="a-1F"></a>分别法界义，</p>
  <p id="a1G">亦知过去事，<a id="a-1H"></a>三佛般泥洹。</p>
  <p id="a1I">名号、<a id="a-1J"></a>姓、<a id="a-1K"></a>种族，<a id="a-1L"></a>受生分亦知，</p>
  <p id="a1M">随彼之处所，<a id="a-1N"></a>净眼皆记之。</p>
  <p id="a1O">诸天大威力，<a id="a-1P"></a>容貌甚端严，</p>
  <p id="a1Q">亦来启告我，<a id="a-1R"></a>三佛般泥洹。</p>
  <p id="a1S">记生、<a id="a-1T"></a>名号、<a id="a-1U"></a>姓，<a id="a-1V"></a>哀鸾音尽知，</p>
  <p id="a1W">无上天人尊，<a id="a-1X"></a>记于过去佛。<a id="a-1Y"></a>”</p>
  <p id="a1Z">又告诸比丘：<a id="a-1a"></a>“汝等欲闻如来识宿命智，<a id="a-1b"></a>知于过去诸佛因缘不？<a id="a-1c"></a>我当说之。<a id="a-1d"></a>”</p>
  <p id="a1e">时，<a id="a-1f"></a>诸比丘白佛言：<a id="a-1g"></a>“世尊，<a id="a-1h"></a>今正是时，<a id="a-1i"></a>愿乐欲闻。<a id="a-1j"></a>善哉！<a id="a-1k"></a>世尊，<a id="a-1l"></a>以时讲说，<a id="a-1m"></a>当奉行之。<a id="a-1n"></a>”</p>
  <p id="a1o">佛告诸比丘：<a id="a-1p"></a>“谛听！<a id="a-1q"></a>谛听！<a id="a-1r"></a>善思念之，<a id="a-1s"></a>吾当为汝分别解说。<a id="a-1t"></a>”时，<a id="a-1u"></a>诸比丘受教而听。</p>
  <p id="a1v">佛告诸比丘：<a id="a-1w"></a>“过去九十一劫，<a id="a-1x"></a>时世有佛名毗婆尸如来、<a id="a-1y"></a>至真，<a id="a-1z"></a>出现于世。<a id="a-20"></a>复次，<a id="a-21"></a>比丘，<a id="a-22"></a>过去三十一劫，<a id="a-23"></a>有佛名尸弃如来、<a id="a-24"></a>至真，<a id="a-25"></a>出现于世。<a id="a-26"></a>复次，<a id="a-27"></a>比丘，<a id="a-28"></a>即彼三十一劫中，<a id="a-29"></a>有佛名毗舍婆如来、<a id="a-2A"></a>至真，<a id="a-2B"></a>出现于世。<a id="a-2C"></a>复次，<a id="a-2D"></a>比丘，<a id="a-2E"></a>此贤劫中有佛名拘楼孙，<a id="a-2F"></a>又名拘那含，<a id="a-2G"></a>又名迦葉。<a id="a-2H"></a>我今亦于贤劫中成最正觉。<a id="a-2I"></a>”佛时颂曰：</p>
  <p id="a2J">“过九十一劫，<a id="a-2K"></a>有毗婆尸佛。</p>
  <p id="a2L">次三十一劫，<a id="a-2M"></a>有佛名尸弃。</p>
  <p id="a2N">即于彼劫中，<a id="a-2O"></a>毗舍如来出。</p>
  <p id="a2P">今此贤劫中，<a id="a-2Q"></a>无数那维岁，</p>
  <p id="a2R">有四大仙人，<a id="a-2S"></a>愍众生故出：</p>
  <p id="a2T">拘楼孙、<a id="a-2U"></a>那含、<a id="a-2V"></a>迦葉、<a id="a-2W"></a>释迦文。</p>
  <p id="a2X">“汝等当知，<a id="a-2Y"></a>毗婆尸佛时，<a id="a-2Z"></a>人寿八万岁。<a id="a-2a"></a>尸弃佛时，<a id="a-2b"></a>人寿七万岁。<a id="a-2c"></a>毗舍婆佛时，<a id="a-2d"></a>人寿六万岁。<a id="a-2e"></a>拘楼孙佛时，<a id="a-2f"></a>人寿四万岁。<a id="a-2g"></a>拘那含佛时，<a id="a-2h"></a>人寿三万岁。<a id="a-2i"></a>迦葉佛时，<a id="a-2j"></a>人寿二万岁。<a id="a-2k"></a>我今出世，<a id="a-2l"></a>人寿百岁，<a id="a-2m"></a>少出多减。<a id="a-2n"></a>”佛时颂曰：</p>
  <p id="a2o">“毗婆尸时人，<a id="a-2p"></a>寿八万四千；</p>
  <p id="a2q">尸弃佛时人，<a id="a-2r"></a>寿命七万岁；</p>
  <p id="a2s">毗舍婆时人，<a id="a-2t"></a>寿命六万岁；</p>
  <p id="a2u">拘楼孙时人，<a id="a-2v"></a>寿命四万岁；</p>
  <p id="a2w">拘那含时人，<a id="a-2x"></a>寿命三万岁；</p>
  <p id="a2y">迦葉佛时人，<a id="a-2z"></a>寿命二万岁；</p>
  <p id="a30">如我今时人，<a id="a-31"></a>寿命不过百。</p>
  <p id="a32">“毗婆尸佛出刹利种，<a id="a-33"></a>姓拘利若；<a id="a-34"></a>尸弃佛、<a id="a-35"></a>毗舍婆佛种、<a id="a-36"></a>姓亦尔。<a id="a-37"></a>拘楼孙佛出婆罗门种，<a id="a-38"></a>姓迦葉；<a id="a-39"></a>拘那含佛、<a id="a-3A"></a>迦葉佛种、<a id="a-3B"></a>姓亦尔。<a id="a-3C"></a>我今如来、<a id="a-3D"></a>至真，<a id="a-3E"></a>出刹利种，<a id="a-3F"></a>姓名曰瞿昙。<a id="a-3G"></a>”佛时颂曰：</p>
  <p id="a3H">“毗婆尸如来，<a id="a-3I"></a>尸弃、<a id="a-3J"></a>毗舍婆，</p>
  <p id="a3K">此三等正觉，<a id="a-3L"></a>出拘利若姓。</p>
  <p id="a3M">自余三如来，<a id="a-3N"></a>出于迦葉姓。</p>
  <p id="a3O">我今无上尊，<a id="a-3P"></a>导御诸众生，</p>
  <p id="a3Q">天人中第一，<a id="a-3R"></a>勇猛姓瞿昙。</p>
  <p id="a3S">前三等正觉，<a id="a-3T"></a>出于刹利种；</p>
  <p id="a3U">其后三如来，<a id="a-3V"></a>出婆罗门种；</p>
  <p id="a3W">我今无上尊，<a id="a-3X"></a>勇猛出刹利。</p>
  <p id="a3Y">“毗婆尸佛坐波波罗树下成最正觉，<a id="a-3Z"></a>尸弃佛坐分陀利树下成最正觉，<a id="a-3a"></a>毗舍婆佛坐婆罗树下成最正觉，<a id="a-3b"></a>拘楼孙佛坐尸利沙树下成最正觉，<a id="a-3c"></a>拘那含佛坐优昙婆罗树下成最正觉，<a id="a-3d"></a>迦葉佛坐尼拘类树下成最正觉。<a id="a-3e"></a>我今如来、<a id="a-3f"></a>至真，<a id="a-3g"></a>坐钵多树下成最正觉。<a id="a-3h"></a>”佛时颂曰：</p>
  <p id="a3i">“毗婆尸如来，<a id="a-3j"></a>往诣波罗树，</p>
  <p id="a3k">即于彼处所，<a id="a-3l"></a>得成最正觉。</p>
  <p id="a3m">尸弃分陀树，<a id="a-3n"></a>成道灭有原。</p>
  <p id="a3o">毗舍婆如来，<a id="a-3p"></a>坐婆罗树下，</p>
  <p id="a3q">获解脱知见，<a id="a-3r"></a>神足无所碍。</p>
  <p id="a3s">拘楼孙如来，<a id="a-3t"></a>坐尸利沙树，</p>
  <p id="a3u">一切智清净，<a id="a-3v"></a>无染无所著。</p>
  <p id="a3w">拘那含牟尼，<a id="a-3x"></a>坐乌暂树下，</p>
  <p id="a3y">即于彼处所，<a id="a-3z"></a>灭诸贪忧恼。</p>
  <p id="a40">迦葉如来坐，<a id="a-41"></a>尼拘类树下，</p>
  <p id="a42">即于彼处所，<a id="a-43"></a>除灭诸有本。</p>
  <p id="a44">我今释迦文，<a id="a-45"></a>坐于钵多树，</p>
  <p id="a46">如来十力尊，<a id="a-47"></a>断灭诸结使，</p>
  <p id="a48">摧伏众魔怨，<a id="a-49"></a>在众演大明。</p>
  <p id="a4A">七佛精进力，<a id="a-4B"></a>放光灭暗冥，</p>
  <p id="a4C">各各坐诸树，<a id="a-4D"></a>于中成正觉。</p>
  <p id="a4E">“毗婆尸如来三会说法，<a id="a-4F"></a>初会弟子有十六万八千人，<a id="a-4G"></a>二会弟子有十万人，<a id="a-4H"></a>三会弟子有八万人。<a id="a-4I"></a>尸弃如来亦三会说法，<a id="a-4J"></a>初会弟子有十万人，<a id="a-4K"></a>二会弟子有八万人，<a id="a-4L"></a>三会弟子有七万人。<a id="a-4M"></a>毗舍婆如来二会说法，<a id="a-4N"></a>初会弟子有七万人，<a id="a-4O"></a>次会弟子有六万人。<a id="a-4P"></a>拘楼孙如来一会说法，<a id="a-4Q"></a>弟子四万人。<a id="a-4R"></a>拘那含如来一会说法，<a id="a-4S"></a>弟子三万人。<a id="a-4T"></a>迦葉如来一会说法，<a id="a-4U"></a>弟子二万人。<a id="a-4V"></a>我今一会说法，<a id="a-4W"></a>弟子千二百五十人。<a id="a-4X"></a>”佛时颂曰：</p>
  <p id="a4Y">“毗婆尸名观，<a id="a-4Z"></a>智慧不可量，</p>
  <p id="a4a">遍见无所畏，<a id="a-4b"></a>三会弟子众。</p>
  <p id="a4c">尸弃光无动，<a id="a-4d"></a>能灭诸结使，</p>
  <p id="a4e">无量大威德，<a id="a-4f"></a>无能测量者，</p>
  <p id="a4g">彼佛亦三会，<a id="a-4h"></a>弟子普共集。</p>
  <p id="a4i">毗舍婆断结，<a id="a-4j"></a>大仙人要集，</p>
  <p id="a4k">名闻于诸方，<a id="a-4l"></a>妙法大名称，</p>
  <p id="a4m">二会弟子众，<a id="a-4n"></a>普演深奥义。</p>
  <p id="a4o">拘楼孙一会，<a id="a-4p"></a>哀愍疗诸苦，</p>
  <p id="a4q">导师化众生，<a id="a-4r"></a>一会弟子众。</p>
  <p id="a4s">拘那含如来，<a id="a-4t"></a>无上亦如是，</p>
  <p id="a4u">紫磨金色身，<a id="a-4v"></a>容貌悉具足，</p>
  <p id="a4w">一会弟子众，<a id="a-4x"></a>普演微妙法。</p>
  <p id="a4y">迦葉一一毛，<a id="a-4z"></a>一心无乱想，</p>
  <p id="a50">一语不烦重，<a id="a-51"></a>一会弟子众。</p>
  <p id="a52">能仁意寂灭，<a id="a-53"></a>释种沙门上，</p>
  <p id="a54">天中天最尊，<a id="a-55"></a>我一会弟子。</p>
  <p id="a56">彼会我现义，<a id="a-57"></a>演布清净教，</p>
  <p id="a58">心常怀欢喜，<a id="a-59"></a>漏尽尽后有。</p>
  <p id="a5A">毗婆、<a id="a-5B"></a>尸弃三，<a id="a-5C"></a>毗舍婆佛二，</p>
  <p id="a5D">四佛各各一，<a id="a-5E"></a>仙人会演说。</p>
  <p id="a5F">“时，<a id="a-5G"></a>毗婆尸佛有二弟子：<a id="a-5H"></a>一名、<a id="a-5I"></a>骞荼，<a id="a-5J"></a>二名、<a id="a-5K"></a>提舍，<a id="a-5L"></a>诸弟子中最为第一。<a id="a-5M"></a>尸弃佛有二弟子：<a id="a-5N"></a>一名、<a id="a-5O"></a>阿毗浮，<a id="a-5P"></a>二名、<a id="a-5Q"></a>三婆婆，<a id="a-5R"></a>诸弟子中最为第一。<a id="a-5S"></a>毗舍婆佛有二弟子：<a id="a-5T"></a>一名、<a id="a-5U"></a>扶游，<a id="a-5V"></a>二名、<a id="a-5W"></a>郁多摩，<a id="a-5X"></a>诸弟子中最为第一。<a id="a-5Y"></a>拘楼孙佛有二弟子：<a id="a-5Z"></a>一名、<a id="a-5a"></a>萨尼，<a id="a-5b"></a>二名、<a id="a-5c"></a>毗楼，<a id="a-5d"></a>诸弟子中最为第一。<a id="a-5e"></a>拘那含佛有二弟子：<a id="a-5f"></a>一名、<a id="a-5g"></a>舒槃那，<a id="a-5h"></a>二名、<a id="a-5i"></a>郁多楼，<a id="a-5j"></a>诸弟子中最为第一。<a id="a-5k"></a>迦葉佛有二弟子：<a id="a-5l"></a>一名、<a id="a-5m"></a>提舍，<a id="a-5n"></a>二名、<a id="a-5o"></a>婆罗婆，<a id="a-5p"></a>诸弟子中最为第一。<a id="a-5q"></a>今我二弟子：<a id="a-5r"></a>一名、<a id="a-5s"></a>舍利弗，<a id="a-5t"></a>二名、<a id="a-5u"></a>目揵连，<a id="a-5v"></a>诸弟子中最为第一。<a id="a-5w"></a>”佛时颂曰：</p>
  <p id="a5x">“骞荼、<a id="a-5y"></a>提舍等，<a id="a-5z"></a>毗婆尸弟子。</p>
  <p id="a60">阿毗浮、<a id="a-61"></a>三婆，<a id="a-62"></a>尸弃佛弟子。</p>
  <p id="a63">扶游、<a id="a-64"></a>郁多摩，<a id="a-65"></a>弟子中第一，</p>
  <p id="a66">二俱降魔怨，<a id="a-67"></a>毗舍婆弟子。</p>
  <p id="a68">萨尼、<a id="a-69"></a>毗楼等，<a id="a-6A"></a>拘楼孙弟子。</p>
  <p id="a6B">舒槃、<a id="a-6C"></a>郁多楼，<a id="a-6D"></a>拘那含弟子。</p>
  <p id="a6E">提舍、<a id="a-6F"></a>婆罗婆，<a id="a-6G"></a>迦葉佛弟子。</p>
  <p id="a6H">舍利弗、<a id="a-6I"></a>目连，<a id="a-6J"></a>是我第一子。</p>
  <p id="a6K">“毗婆尸佛有执事弟子，<a id="a-6L"></a>名曰无忧。<a id="a-6M"></a>尸弃佛执事弟子，<a id="a-6N"></a>名曰忍行。<a id="a-6O"></a>毗舍婆佛有执事弟子，<a id="a-6P"></a>名曰寂灭。<a id="a-6Q"></a>拘楼孙佛有执事弟子，<a id="a-6R"></a>名曰善觉。<a id="a-6S"></a>拘那含佛有执事弟子，<a id="a-6T"></a>名曰安和。<a id="a-6U"></a>迦葉佛有执事弟子，<a id="a-6V"></a>名曰善友。<a id="a-6W"></a>我执事弟子，<a id="a-6X"></a>名曰阿难。<a id="a-6Y"></a>”佛时颂曰：</p>
  <p id="a6Z">“无忧与忍行，<a id="a-6a"></a>寂灭及善觉，</p>
  <p id="a6b">安和、<a id="a-6c"></a>善友等，<a id="a-6d"></a>阿难为第七。</p>
  <p id="a6e">此为佛侍者，<a id="a-6f"></a>具足诸义趣，</p>
  <p id="a6g">昼夜无放逸，<a id="a-6h"></a>自利亦利他。</p>
  <p id="a6i">此七贤弟子，<a id="a-6j"></a>侍七佛左右，</p>
  <p id="a6k">欢喜而供养，<a id="a-6l"></a>寂然归灭度。</p>
  <p id="a6m">“毗婆尸佛有子，<a id="a-6n"></a>名曰方膺。<a id="a-6o"></a>尸弃佛有子，<a id="a-6p"></a>名曰无量。<a id="a-6q"></a>毗舍婆佛有子，<a id="a-6r"></a>名曰妙觉。<a id="a-6s"></a>拘楼孙佛有子，<a id="a-6t"></a>名曰上胜。<a id="a-6u"></a>拘那含佛有子，<a id="a-6v"></a>名曰导师。<a id="a-6w"></a>迦葉佛有子，<a id="a-6x"></a>名曰集军。<a id="a-6y"></a>今我有子，<a id="a-6z"></a>名曰罗睺罗。<a id="a-70"></a>”佛时颂曰：</p>
  <p id="a71">“方膺、<a id="a-72"></a>无量子，<a id="a-73"></a>妙觉及上胜，</p>
  <p id="a74">导师、<a id="a-75"></a>集军等，<a id="a-76"></a>罗睺罗第七。</p>
  <p id="a77">此诸豪贵子，<a id="a-78"></a>绍继诸佛种，</p>
  <p id="a79">爱法好施惠，<a id="a-7A"></a>于圣法无畏。</p>
  <p id="a7B">“毗婆尸佛父名槃头，<a id="a-7C"></a>刹利王种，<a id="a-7D"></a>母名槃头婆提，<a id="a-7E"></a>王所治城名曰槃头婆提。<a id="a-7F"></a>”佛时颂曰：</p>
  <p id="a7G">“遍眼父槃头，<a id="a-7H"></a>母槃头婆提，</p>
  <p id="a7I">槃头婆提城，<a id="a-7J"></a>佛于中说法。</p>
  <p id="a7K">“尸弃佛父名曰明相，<a id="a-7L"></a>刹利王种，<a id="a-7M"></a>母名光曜，<a id="a-7N"></a>王所治城名曰光相。<a id="a-7O"></a>”佛时颂曰：</p>
  <p id="a7P">“尸弃父明相，<a id="a-7Q"></a>母名曰光曜，</p>
  <p id="a7R">于光相城中，<a id="a-7S"></a>威德降外敌。</p>
  <p id="a7T">“毗舍婆佛父名善灯，<a id="a-7U"></a>刹利王种，<a id="a-7V"></a>母名称戒，<a id="a-7W"></a>王所治城名曰无喻。<a id="a-7X"></a>”佛时颂曰：</p>
  <p id="a7Y">“毗舍婆佛父，<a id="a-7Z"></a>善灯刹利种，</p>
  <p id="a7a">母名曰称戒，<a id="a-7b"></a>城名曰无喻。</p>
  <p id="a7c">“拘楼孙佛父名祀得，<a id="a-7d"></a>婆罗门种，<a id="a-7e"></a>母名善枝，<a id="a-7f"></a>王名安和，<a id="a-7g"></a>随王名故城名安和。<a id="a-7h"></a>”佛时颂曰：</p>
  <p id="a7i">“祀得婆罗门，<a id="a-7j"></a>母名曰善枝，</p>
  <p id="a7k">王名曰安和，<a id="a-7l"></a>居在安和城。</p>
  <p id="a7m">“拘那含佛父名大德，<a id="a-7n"></a>婆罗门种，<a id="a-7o"></a>母名善胜，<a id="a-7p"></a>是时王名清净，<a id="a-7q"></a>随王名故城名清净。<a id="a-7r"></a>”佛时颂曰：</p>
  <p id="a7s">“大德婆罗门，<a id="a-7t"></a>母名曰善胜，</p>
  <p id="a7u">王名曰清净，<a id="a-7v"></a>居在清净城。</p>
  <p id="a7w">“迦葉佛父名曰梵德，<a id="a-7x"></a>婆罗门种，<a id="a-7y"></a>母名曰财主，<a id="a-7z"></a>时王名汲毗，<a id="a-80"></a>王所治城名波罗柰。<a id="a-81"></a>”佛时颂曰：</p>
  <p id="a82">“梵德婆罗门，<a id="a-83"></a>母名曰财主，</p>
  <p id="a84">时王名汲毗，<a id="a-85"></a>在波罗柰城。</p>
  <p id="a86">“我父名净饭，<a id="a-87"></a>刹利王种，<a id="a-88"></a>母名大化，<a id="a-89"></a>王所治城名迦毗罗卫。<a id="a-8A"></a>”佛时颂曰：</p>
  <p id="a8B">“父刹利净饭，<a id="a-8C"></a>母名曰大化，</p>
  <p id="a8D">土广民丰饶，<a id="a-8E"></a>我从彼而生。</p>
  <p id="a8F">“此是诸佛因缘、<a id="a-8G"></a>名号、<a id="a-8H"></a>种族、<a id="a-8I"></a>所出生处，<a id="a-8J"></a>何有智者闻此因缘而不欢喜，<a id="a-8K"></a>起爱乐心？<a id="a-8L"></a>”</p>
  <p id="a8M">尔时，<a id="a-8N"></a>世尊告诸比丘：<a id="a-8O"></a>“吾今欲以宿命智说过去佛事，<a id="a-8P"></a>汝欲闻不？<a id="a-8Q"></a>”</p>
  <p id="a8R">诸比丘对曰：<a id="a-8S"></a>“今正是时，<a id="a-8T"></a>愿乐欲闻！<a id="a-8U"></a>”</p>
  <p id="a8V">佛告诸比丘：<a id="a-8W"></a>“谛听！<a id="a-8X"></a>谛听！<a id="a-8Y"></a>善思念之，<a id="a-8Z"></a>吾当为汝分别解说。<a id="a-8a"></a>比丘，<a id="a-8b"></a>当知诸佛常法：<a id="a-8c"></a>毗婆尸菩萨从兜率天降神母胎，<a id="a-8d"></a>从右胁入，<a id="a-8e"></a>正念不乱。<a id="a-8f"></a>当于尔时，<a id="a-8g"></a>地为震动，<a id="a-8h"></a>放大光明，<a id="a-8i"></a>普照世界，<a id="a-8j"></a>日月所不及处皆蒙大明，<a id="a-8k"></a>幽冥众生，<a id="a-8l"></a>各相睹见，<a id="a-8m"></a>知其所趣。<a id="a-8n"></a>时，<a id="a-8o"></a>此光明复照魔宫，<a id="a-8p"></a>诸天、<a id="a-8q"></a>释、<a id="a-8r"></a>梵、<a id="a-8s"></a>沙门、<a id="a-8t"></a>婆罗门及余众生普蒙大明，<a id="a-8u"></a>诸天光明自然不现。<a id="a-8v"></a>”佛时颂曰：</p>
  <p id="a8w">“密云聚虚空，<a id="a-8x"></a>电光照天下，</p>
  <p id="a8y">毗婆尸降胎，<a id="a-8z"></a>光明照亦然。</p>
  <p id="a90">日月所不及，<a id="a-91"></a>莫不蒙大明，</p>
  <p id="a92">处胎净无秽，<a id="a-93"></a>诸佛法皆然。</p>
  <p id="a94">“诸比丘，<a id="a-95"></a>当知诸佛常法：<a id="a-96"></a>毗婆尸菩萨在母胎时，<a id="a-97"></a>专念不乱。<a id="a-98"></a>有四天子，<a id="a-99"></a>执戈矛侍护其人，<a id="a-9A"></a>人与非人不得侵娆，<a id="a-9B"></a>此是常法。<a id="a-9C"></a>”佛时颂曰：</p>
  <p id="a9D">“四方四天子，<a id="a-9E"></a>有名称威德，</p>
  <p id="a9F">天帝释所遣，<a id="a-9G"></a>善守护菩萨。</p>
  <p id="a9H">手常执戈矛，<a id="a-9I"></a>卫护不去离，</p>
  <p id="a9J">人非人不娆，<a id="a-9K"></a>此诸佛常法。</p>
  <p id="a9L">天神所拥护，<a id="a-9M"></a>如天女卫天，</p>
  <p id="a9N">眷属怀欢喜，<a id="a-9O"></a>此诸佛常法。<a id="a-9P"></a>”</p>
  <p id="a9Q">又告比丘：<a id="a-9R"></a>“诸佛常法：<a id="a-9S"></a>毗婆尸菩萨从兜率天降神母胎，<a id="a-9T"></a>专念不乱。<a id="a-9U"></a>母身安隐，<a id="a-9V"></a>无众恼患，<a id="a-9W"></a>智慧增益。<a id="a-9X"></a>母自观胎，<a id="a-9Y"></a>见菩萨身诸根具足，<a id="a-9Z"></a>如紫磨金，<a id="a-9a"></a>无有瑕秽。<a id="a-9b"></a>犹如有目之士观净琉璃，<a id="a-9c"></a>内外清彻，<a id="a-9d"></a>无众障翳。<a id="a-9e"></a>诸比丘，<a id="a-9f"></a>此是诸佛常法。<a id="a-9g"></a>”</p>
  <p id="a9h">尔时，<a id="a-9i"></a>世尊而说偈言：</p>
  <p id="a9j">“如净琉璃珠，<a id="a-9k"></a>其明如日月，</p>
  <p id="a9l">仁尊处母胎，<a id="a-9m"></a>其母无恼患。</p>
  <p id="a9n">智慧为增益，<a id="a-9o"></a>观胎如金像，</p>
  <p id="a9p">母怀妊安乐，<a id="a-9q"></a>此诸佛常法。<a id="a-9r"></a>”</p>
  <p id="a9s">佛告比丘：<a id="a-9t"></a>“毗婆尸菩萨从兜率天降神母胎，<a id="a-9u"></a>专念不乱，<a id="a-9v"></a>母心清净，<a id="a-9w"></a>无众欲想，<a id="a-9x"></a>不为淫火之所烧燃，<a id="a-9y"></a>此是诸佛常法。<a id="a-9z"></a>”</p>
  <p id="aA0">尔时，<a id="a-A1"></a>世尊而说偈言：</p>
  <p id="aA2">“菩萨住母胎，<a id="a-A3"></a>天中天福成，</p>
  <p id="aA4">其母心清净，<a id="a-A5"></a>无有众欲想。</p>
  <p id="aA6">舍离诸淫欲，<a id="a-A7"></a>不染不亲近，</p>
  <p id="aA8">不为欲火燃，<a id="a-A9"></a>诸佛母常净。<a id="a-AA"></a>”</p>
  <p id="aAB">佛告比丘：<a id="a-AC"></a>“诸佛常法：<a id="a-AD"></a>毗婆尸菩萨从兜率天降神母胎，<a id="a-AE"></a>专念不乱，<a id="a-AF"></a>其母奉持五戒，<a id="a-AG"></a>梵行清净，<a id="a-AH"></a>笃信仁爱，<a id="a-AI"></a>诸善成就，<a id="a-AJ"></a>安乐无畏，<a id="a-AK"></a>身坏命终，<a id="a-AL"></a>生忉利天，<a id="a-AM"></a>此是常法。<a id="a-AN"></a>”</p>
  <p id="aAO">尔时，<a id="a-AP"></a>世尊而说偈言：</p>
  <p id="aAQ">“持人中尊身，<a id="a-AR"></a>精进、<a id="a-AS"></a>戒具足，</p>
  <p id="aAT">后必受天身，<a id="a-AU"></a>此缘名佛母。<a id="a-AV"></a>”</p>
  <p id="aAW">佛告比丘：<a id="a-AX"></a>“诸佛常法：<a id="a-AY"></a>毗婆尸菩萨当其生时，<a id="a-AZ"></a>从右胁出，<a id="a-Aa"></a>地为震动，<a id="a-Ab"></a>光明普照。<a id="a-Ac"></a>始入胎时，<a id="a-Ad"></a>暗冥之处，<a id="a-Ae"></a>无不蒙明，<a id="a-Af"></a>此是常法。<a id="a-Ag"></a>”</p>
  <p id="aAh">尔时，<a id="a-Ai"></a>世尊而说偈言：</p>
  <p id="aAj">“太子生地动，<a id="a-Ak"></a>大光靡不照，</p>
  <p id="aAl">此界及余界，<a id="a-Am"></a>上下与诸方。</p>
  <p id="aAn">放光施净目，<a id="a-Ao"></a>具足于天身，</p>
  <p id="aAp">以欢喜净音，<a id="a-Aq"></a>转称菩萨名。<a id="a-Ar"></a>”</p>
  <p id="aAs">佛告比丘：<a id="a-At"></a>“诸佛常法：<a id="a-Au"></a>毗婆尸菩隆当其生时，<a id="a-Av"></a>从右胁出，<a id="a-Aw"></a>专念不乱。<a id="a-Ax"></a>时，<a id="a-Ay"></a>菩萨母手攀树枝，<a id="a-Az"></a>不坐不卧。<a id="a-B0"></a>时，<a id="a-B1"></a>四天子手捧香水，<a id="a-B2"></a>于母前立言：<a id="a-B3"></a>‘唯然，<a id="a-B4"></a>天母，<a id="a-B5"></a>今生圣子，<a id="a-B6"></a>勿怀忧戚。<a id="a-B7"></a>’　此是常法。<a id="a-B8"></a>”</p>
  <p id="aB9">尔时，<a id="a-BA"></a>世尊而说偈言：</p>
  <p id="aBB">“佛母不坐卧，<a id="a-BC"></a>住戒修梵行，</p>
  <p id="aBD">生尊不懈怠，<a id="a-BE"></a>天人所奉侍。<a id="a-BF"></a>”</p>
  <p id="aBG">佛告比丘：<a id="a-BH"></a>“诸佛常法：<a id="a-BI"></a>毗婆尸菩萨当其生时，<a id="a-BJ"></a>从右胁出，<a id="a-BK"></a>专念不乱，<a id="a-BL"></a>其身清净，<a id="a-BM"></a>不为秽恶之所污染。<a id="a-BN"></a>犹如有目之士，<a id="a-BO"></a>以净明珠投白缯上，<a id="a-BP"></a>两不相污，<a id="a-BQ"></a>二俱净故。<a id="a-BR"></a>菩萨出胎亦复如是，<a id="a-BS"></a>此是常法。<a id="a-BT"></a>”</p>
  <p id="aBU">尔时，<a id="a-BV"></a>世尊而说偈言：</p>
  <p id="aBW">“犹如净明珠，<a id="a-BX"></a>投缯不染污，</p>
  <p id="aBY">菩萨出胎时，<a id="a-BZ"></a>清净无染污。</p>
  <p id="aBa">佛告比丘：<a id="a-Bb"></a>“诸佛常法：<a id="a-Bc"></a>毗婆尸菩萨当其生时，<a id="a-Bd"></a>从右胁出，<a id="a-Be"></a>专念不乱。<a id="a-Bf"></a>从右胁出，<a id="a-Bg"></a>堕地行七步，<a id="a-Bh"></a>无人扶持，<a id="a-Bi"></a>遍观四方，<a id="a-Bj"></a>举手而言：<a id="a-Bk"></a>‘天上天下唯我为尊，<a id="a-Bl"></a>要度众生生老病死。<a id="a-Bm"></a>’此是常法。<a id="a-Bn"></a>”</p>
  <p id="aBo">尔时，<a id="a-Bp"></a>世尊而说偈言：</p>
  <p id="aBq">“犹如师子步，<a id="a-Br"></a>遍观于四方，</p>
  <p id="aBs">堕地行七步，<a id="a-Bt"></a>人师子亦然。</p>
  <p id="aBu">又如大龙行，<a id="a-Bv"></a>遍观于四方，</p>
  <p id="aBw">堕地行七步，<a id="a-Bx"></a>人龙亦复然。</p>
  <p id="aBy">两足尊生时，<a id="a-Bz"></a>安行于七步，</p>
  <p id="aC0">观四方举声，<a id="a-C1"></a>当尽生死苦。</p>
  <p id="aC2">当其初生时，<a id="a-C3"></a>无等等与等，</p>
  <p id="aC4">自观生死本，<a id="a-C5"></a>此身最后边。<a id="a-C6"></a>”</p>
  <p id="aC7">佛告比丘：<a id="a-C8"></a>“诸佛常法：<a id="a-C9"></a>毗婆尸菩萨当其生时，<a id="a-CA"></a>从右胁出，<a id="a-CB"></a>专念不乱，<a id="a-CC"></a>二泉涌出，<a id="a-CD"></a>一温一冷，<a id="a-CE"></a>以供澡浴，<a id="a-CF"></a>此是常法。<a id="a-CG"></a>”</p>
  <p id="aCH">尔时，<a id="a-CI"></a>世尊而说偈言：</p>
  <p id="aCJ">“两足尊生时，<a id="a-CK"></a>二泉自涌出，</p>
  <p id="aCL">以供菩萨用，<a id="a-CM"></a>遍眼浴清净。</p>
  <p id="aCN">二泉自涌出，<a id="a-CO"></a>其水甚清净，</p>
  <p id="aCP">一温一清冷，<a id="a-CQ"></a>以浴一切智。</p>
  <p id="aCR">“太子初生，<a id="a-CS"></a>父王槃头召集相师及诸道术，<a id="a-CT"></a>令观太子，<a id="a-CU"></a>知其吉凶。<a id="a-CV"></a>时，<a id="a-CW"></a>诸相师受命而观，<a id="a-CX"></a>即前披衣，<a id="a-CY"></a>见有具相，<a id="a-CZ"></a>占曰：<a id="a-Ca"></a>‘有此相者，<a id="a-Cb"></a>当趣二处，<a id="a-Cc"></a>必然无疑。<a id="a-Cd"></a>若在家者，<a id="a-Ce"></a>当为转轮圣王，<a id="a-Cf"></a>王四天下，<a id="a-Cg"></a>四兵具足，<a id="a-Ch"></a>以正法治，<a id="a-Ci"></a>无有偏枉，<a id="a-Cj"></a>恩及天下，<a id="a-Ck"></a>七宝自至，<a id="a-Cl"></a>千子勇健，<a id="a-Cm"></a>能伏外敌，<a id="a-Cn"></a>兵杖不用，<a id="a-Co"></a>天下太平。<a id="a-Cp"></a>若出家学道，<a id="a-Cq"></a>当成正觉，<a id="a-Cr"></a>十号具足。<a id="a-Cs"></a>’</p>
  <p id="aCt">“时，<a id="a-Cu"></a>诸相师即白王言：<a id="a-Cv"></a>‘王所生子，<a id="a-Cw"></a>有三十二相，<a id="a-Cx"></a>当趣二处，<a id="a-Cy"></a>必然无疑。<a id="a-Cz"></a>在家当为转轮圣王；<a id="a-D0"></a>若其出家，<a id="a-D1"></a>当成正觉，<a id="a-D2"></a>十号具足。<a id="a-D3"></a>’”佛时颂曰：</p>
  <p id="aD4">“百福太子生，<a id="a-D5"></a>相师之所记，</p>
  <p id="aD6">如典记所载，<a id="a-D7"></a>趣二处无疑。</p>
  <p id="aD8">若其乐家者，<a id="a-D9"></a>当为转轮王，</p>
  <p id="aDA">七宝难可获，<a id="a-DB"></a>为王宝自至。</p>
  <p id="aDC">真金千辐具，<a id="a-DD"></a>周匝金辋持，</p>
  <p id="aDE">转能飞遍行，<a id="a-DF"></a>故名为天轮。</p>
  <p id="aDG">善调七支住，<a id="a-DH"></a>高广白如雪，</p>
  <p id="aDI">能善飞虚空，<a id="a-DJ"></a>名第二象宝。</p>
  <p id="aDK">马行周天下，<a id="a-DL"></a>朝去暮还食，</p>
  <p id="aDM">朱髦孔雀咽，<a id="a-DN"></a>名为第三宝。</p>
  <p id="aDO">清净琉璃珠，<a id="a-DP"></a>光照一由旬，</p>
  <p id="aDQ">照夜明如昼，<a id="a-DR"></a>名为第四宝。</p>
  <p id="aDS">色声香味触，<a id="a-DT"></a>无有与等者，</p>
  <p id="aDU">诸女中第一，<a id="a-DV"></a>名为第五宝。</p>
  <p id="aDW">献王琉璃宝，<a id="a-DX"></a>珠玉及众珍，</p>
  <p id="aDY">欢喜而贡奉，<a id="a-DZ"></a>名为第六宝。</p>
  <p id="aDa">如转轮王念，<a id="a-Db"></a>军众速来去，</p>
  <p id="aDc">捷疾如王意，<a id="a-Dd"></a>名为第七宝。</p>
  <p id="aDe">此名为七宝，<a id="a-Df"></a>轮、<a id="a-Dg"></a>象、<a id="a-Dh"></a>马纯白、</p>
  <p id="aDi">居士、<a id="a-Dj"></a>珠、<a id="a-Dk"></a>女宝，<a id="a-Dl"></a>典兵宝为七。</p>
  <p id="aDm">观此无有厌，<a id="a-Dn"></a>五欲自娱乐，</p>
  <p id="aDo">如象断羁绊，<a id="a-Dp"></a>出家成正觉。</p>
  <p id="aDq">王有如是子，<a id="a-Dr"></a>二足人中尊，</p>
  <p id="aDs">处世转法轮，<a id="a-Dt"></a>道成无懈怠。</p>
  <p id="aDu">“是时，<a id="a-Dv"></a>父王殷勤再三，<a id="a-Dw"></a>重问相师：<a id="a-Dx"></a>‘汝等更观太子三十二相，<a id="a-Dy"></a>斯名何等？<a id="a-Dz"></a>’时诸相师即披太子衣，<a id="a-E0"></a>说三十二相：<a id="a-E1"></a>‘一者、<a id="a-E2"></a>足安平，<a id="a-E3"></a>足下平满，<a id="a-E4"></a>蹈地安隐；<a id="a-E5"></a>二者、<a id="a-E6"></a>足下相轮，<a id="a-E7"></a>千辐成就，<a id="a-E8"></a>光光相照；<a id="a-E9"></a>三者、<a id="a-EA"></a>手足网缦，<a id="a-EB"></a>犹如鹅王；<a id="a-EC"></a>四者、<a id="a-ED"></a>手足柔软，<a id="a-EE"></a>犹如天衣；<a id="a-EF"></a>五者、<a id="a-EG"></a>手足指纤，<a id="a-EH"></a>长无能及者；<a id="a-EI"></a>六者、<a id="a-EJ"></a>足跟充满，<a id="a-EK"></a>观视无厌；<a id="a-EL"></a>七者、<a id="a-EM"></a>鹿膞肠，<a id="a-EN"></a>上下[月+庸]直；<a id="a-EO"></a>八者、<a id="a-EP"></a>钩锁骨，<a id="a-EQ"></a>骨节相钩，<a id="a-ER"></a>犹如锁连；<a id="a-ES"></a>九者、<a id="a-ET"></a>阴马藏；<a id="a-EU"></a>十者、<a id="a-EV"></a>平立垂手过膝；<a id="a-EW"></a>十一、<a id="a-EX"></a>一一毛孔一毛生，<a id="a-EY"></a>其毛右旋，<a id="a-EZ"></a>绀琉璃色；<a id="a-Ea"></a>十二、<a id="a-Eb"></a>毛生右旋，<a id="a-Ec"></a>绀色仰靡；<a id="a-Ed"></a>十三、<a id="a-Ee"></a>身黄金色；<a id="a-Ef"></a>十四、<a id="a-Eg"></a>皮肤细软，<a id="a-Eh"></a>不受尘秽；<a id="a-Ei"></a>十五、<a id="a-Ej"></a>两肩齐亭，<a id="a-Ek"></a>充满圆好；<a id="a-El"></a>十六、<a id="a-Em"></a>胸有万字；<a id="a-En"></a>十七、<a id="a-Eo"></a>身长倍人；<a id="a-Ep"></a>十八、<a id="a-Eq"></a>七处平满；<a id="a-Er"></a>十九、<a id="a-Es"></a>身长广等，<a id="a-Et"></a>如尼拘类树；<a id="a-Eu"></a>二十、<a id="a-Ev"></a>颊车如师子；<a id="a-Ew"></a>二十一、<a id="a-Ex"></a>胸膺方整如师子；<a id="a-Ey"></a>二十二、<a id="a-Ez"></a>口四十齿；<a id="a-F0"></a>二十三、<a id="a-F1"></a>方整齐平；<a id="a-F2"></a>二十四、<a id="a-F3"></a>齿密无间；<a id="a-F4"></a>二十五、<a id="a-F5"></a>齿白鲜明；<a id="a-F6"></a>二十六、<a id="a-F7"></a>咽喉清净，<a id="a-F8"></a>所食众味，<a id="a-F9"></a>无不称适；<a id="a-FA"></a>二十七、<a id="a-FB"></a>广长舌，<a id="a-FC"></a>左右舐耳；<a id="a-FD"></a>二十八、<a id="a-FE"></a>梵音清彻；<a id="a-FF"></a>二十九、<a id="a-FG"></a>眼绀青色；<a id="a-FH"></a>三十、<a id="a-FI"></a>眼如牛王，<a id="a-FJ"></a>眼上下俱眴；<a id="a-FK"></a>三十一、<a id="a-FL"></a>眉间白毫柔软细泽，<a id="a-FM"></a>引长一寻，<a id="a-FN"></a>放则右旋螺如真珠；<a id="a-FO"></a>三十二、<a id="a-FP"></a>顶有肉髻。<a id="a-FQ"></a>是为三十二相。<a id="a-FR"></a>’”即说颂曰：</p>
  <p id="aFS">“善住柔软足，<a id="a-FT"></a>不蹈地迹现。</p>
  <p id="aFU">千辐相庄严，<a id="a-FV"></a>光色靡不具。</p>
  <p id="aFW">如尼拘类树，<a id="a-FX"></a>纵广正平等。</p>
  <p id="aFY">如来未曾有，<a id="a-FZ"></a>秘密阴马藏。</p>
  <p id="aFa">金宝庄严身，<a id="a-Fb"></a>众相互相映，</p>
  <p id="aFc">虽顺俗流行，<a id="a-Fd"></a>尘土亦不污。</p>
  <p id="aFe">天色极柔软，<a id="a-Ff"></a>天盖自然覆。</p>
  <p id="aFg">梵音、<a id="a-Fh"></a>身紫金，<a id="a-Fi"></a>如华始出池。</p>
  <p id="aFj">王以问相师，<a id="a-Fk"></a>相师敬报王，</p>
  <p id="aFl">称赞菩萨相，<a id="a-Fm"></a>举身光明具。</p>
  <p id="aFn">手足诸支节，<a id="a-Fo"></a>中外靡不现。</p>
  <p id="aFp">食味尽具足，<a id="a-Fq"></a>身正不倾斜。</p>
  <p id="aFr">足下轮相见，<a id="a-Fs"></a>其音如哀鸾。</p>
  <p id="aFt">[月+庸][月+坒]形相具，<a id="a-Fu"></a>宿业之所成。</p>
  <p id="aFv">臂肘圆满好，<a id="a-Fw"></a>眉目甚端严。</p>
  <p id="aFx">人中师子尊，<a id="a-Fy"></a>威力最第一。</p>
  <p id="aFz">其颊车方整，<a id="a-G0"></a>卧胁如师子。</p>
  <p id="aG1">齿方整四十，<a id="a-G2"></a>齐密中无间。</p>
  <p id="aG3">梵音未曾有，<a id="a-G4"></a>远近随缘到。</p>
  <p id="aG5">平立不倾身，<a id="a-G6"></a>二手摩扪膝。</p>
  <p id="aG7">手齐整柔软，<a id="a-G8"></a>人尊美相具。</p>
  <p id="aG9">一孔一毛生，<a id="a-GA"></a>手足网缦相。</p>
  <p id="aGB">肉髻、<a id="a-GC"></a>目绀青，<a id="a-GD"></a>眼上下俱眴。</p>
  <p id="aGE">两肩圆充满，<a id="a-GF"></a>三十二相具。</p>
  <p id="aGG">足跟无高下，<a id="a-GH"></a>鹿膞肠纤[月+庸]。</p>
  <p id="aGI">天中天来此，<a id="a-GJ"></a>如象绝羁绊，</p>
  <p id="aGK">解脱众生苦，<a id="a-GL"></a>处生老病死。</p>
  <p id="aGM">以慈悲心故，<a id="a-GN"></a>为说四真谛，</p>
  <p id="aGO">开演法句义，<a id="a-GP"></a>令众奉至尊。<a id="a-GQ"></a>”</p>
  <p id="aGR">佛告比丘：<a id="a-GS"></a>“毗婆尸菩萨生时，<a id="a-GT"></a>诸天在上，<a id="a-GU"></a>于虚空中手执白盖宝扇，<a id="a-GV"></a>以障寒暑、<a id="a-GW"></a>风雨、<a id="a-GX"></a>尘土。<a id="a-GY"></a>”佛时颂曰：</p>
  <p id="aGZ">“人中未曾有，<a id="a-Ga"></a>生于二足尊，</p>
  <p id="aGb">诸天怀敬养，<a id="a-Gc"></a>奉宝盖宝扇。</p>
  <p id="aGd">“尔时，<a id="a-Ge"></a>父王给四乳母：<a id="a-Gf"></a>一者、<a id="a-Gg"></a>乳哺，<a id="a-Gh"></a>二者、<a id="a-Gi"></a>澡浴，<a id="a-Gj"></a>三者、<a id="a-Gk"></a>涂香，<a id="a-Gl"></a>四者、<a id="a-Gm"></a>娱乐。<a id="a-Gn"></a>欢喜养育，<a id="a-Go"></a>无有懈倦。<a id="a-Gp"></a>”于是颂曰：</p>
  <p id="aGq">“乳母有慈爱，<a id="a-Gr"></a>子生即付养，</p>
  <p id="aGs">一乳哺、<a id="a-Gt"></a>一浴，<a id="a-Gu"></a>二涂香、<a id="a-Gv"></a>娱乐，</p>
  <p id="aGw">世间最妙香，<a id="a-Gx"></a>以涂人中尊。</p>
  <p id="aGy">“为童子时，<a id="a-Gz"></a>举国士女视无厌足。<a id="a-H0"></a>”于是颂曰：</p>
  <p id="aH1">“多人所敬爱，<a id="a-H2"></a>如金像始成，</p>
  <p id="aH3">男女共谛观，<a id="a-H4"></a>视之无厌足。</p>
  <p id="aH5">“为童子时，<a id="a-H6"></a>举国士女众共怀抱，<a id="a-H7"></a>如观宝华。<a id="a-H8"></a>”于是颂曰：</p>
  <p id="aH9">“二足尊生时，<a id="a-HA"></a>多人所敬爱，</p>
  <p id="aHB">展转共怀抱，<a id="a-HC"></a>如观宝华香。</p>
  <p id="aHD">“菩萨生时，<a id="a-HE"></a>其目不眴，<a id="a-HF"></a>如忉利天。<a id="a-HG"></a>以不眴故，<a id="a-HH"></a>名毗婆尸。<a id="a-HI"></a>”于是颂曰：</p>
  <p id="aHJ">“天中天不眴，<a id="a-HK"></a>犹如忉利天，</p>
  <p id="aHL">见色而正观，<a id="a-HM"></a>故号毗婆尸。</p>
  <p id="aHN">“菩萨生时，<a id="a-HO"></a>其声清彻，<a id="a-HP"></a>柔软和雅，<a id="a-HQ"></a>如迦罗频伽鸟声。<a id="a-HR"></a>”于是颂曰：</p>
  <p id="aHS">“犹如雪山鸟，<a id="a-HT"></a>饮华汁而鸣，</p>
  <p id="aHU">其彼二足尊，<a id="a-HV"></a>声清彻亦然。</p>
  <p id="aHW">“菩萨生时，<a id="a-HX"></a>眼能彻视见一由旬。<a id="a-HY"></a>”于是颂曰：</p>
  <p id="aHZ">“清净业行报，<a id="a-Ha"></a>受天妙光明，</p>
  <p id="aHb">菩萨目所见，<a id="a-Hc"></a>周遍一由旬。</p>
  <p id="aHd">“菩萨生时，<a id="a-He"></a>年渐长大，<a id="a-Hf"></a>在天正堂，<a id="a-Hg"></a>以道开化，<a id="a-Hh"></a>恩及庶民，<a id="a-Hi"></a>名德远闻。<a id="a-Hj"></a>”于是颂曰：</p>
  <p id="aHk">“童幼处正堂，<a id="a-Hl"></a>以道化天不，</p>
  <p id="aHm">决断众事务，<a id="a-Hn"></a>故号毗婆尸。</p>
  <p id="aHo">清净智广博，<a id="a-Hp"></a>甚深犹大海，</p>
  <p id="aHq">悦可于群生，<a id="a-Hr"></a>使智慧增广。</p>
  <p id="aHs">“于时，<a id="a-Ht"></a>菩萨欲出游观，<a id="a-Hu"></a>告敕御者严驾宝车，<a id="a-Hv"></a>诣彼园林，<a id="a-Hw"></a>巡行游观。<a id="a-Hx"></a>御者即便严驾讫已，<a id="a-Hy"></a>还曰：<a id="a-Hz"></a>‘今正是时。<a id="a-I0"></a>’太子即乘宝车诣彼园观。<a id="a-I1"></a>于其中路见一老人，<a id="a-I2"></a>头白齿落，<a id="a-I3"></a>面皱身偻，<a id="a-I4"></a>拄杖羸步，<a id="a-I5"></a>喘息而行。<a id="a-I6"></a>太子顾问侍者：<a id="a-I7"></a>‘此为何人？<a id="a-I8"></a>’答曰：<a id="a-I9"></a>‘此是老人。<a id="a-IA"></a>’又问：<a id="a-IB"></a>‘何如为老？<a id="a-IC"></a>’答曰：<a id="a-ID"></a>‘夫老者生寿向尽，<a id="a-IE"></a>余命无几，<a id="a-IF"></a>故谓之老。<a id="a-IG"></a>’太子又问：<a id="a-IH"></a>‘吾亦当尔，<a id="a-II"></a>不免此患耶？<a id="a-IJ"></a>’答曰：<a id="a-IK"></a>‘然，<a id="a-IL"></a>生必有老，<a id="a-IM"></a>无有豪贱。<a id="a-IN"></a>’于是，<a id="a-IO"></a>太子怅然不悦，<a id="a-IP"></a>即告侍者回驾还宫，<a id="a-IQ"></a>静默思惟，<a id="a-IR"></a>念此老苦，<a id="a-IS"></a>吾亦当有。<a id="a-IT"></a>”佛于是颂曰：</p>
  <p id="aIU">“见老命将尽，<a id="a-IV"></a>拄杖而羸步，</p>
  <p id="aIW">菩萨自思惟，<a id="a-IX"></a>吾未免此难。</p>
  <p id="aIY">“尔时，<a id="a-IZ"></a>父王问彼侍者：<a id="a-Ia"></a>‘太子出游，<a id="a-Ib"></a>欢乐不耶？<a id="a-Ic"></a>’答曰：<a id="a-Id"></a>‘不乐。<a id="a-Ie"></a>’又问其故，<a id="a-If"></a>答曰：<a id="a-Ig"></a>‘道逢老人，<a id="a-Ih"></a>是以不乐。<a id="a-Ii"></a>’尔时，<a id="a-Ij"></a>父王默自思念：<a id="a-Ik"></a>‘昔日相师占相太子，<a id="a-Il"></a>言当出家，<a id="a-Im"></a>今者不悦，<a id="a-In"></a>得无尔乎？<a id="a-Io"></a>当设方便，<a id="a-Ip"></a>使处深宫，<a id="a-Iq"></a>五欲娱乐，<a id="a-Ir"></a>以悦其心，<a id="a-Is"></a>令不出家。<a id="a-It"></a>’即便严饰宫馆，<a id="a-Iu"></a>简择婇女以娱乐之。<a id="a-Iv"></a>”佛于是颂曰：</p>
  <p id="aIw">“父王闻此言，<a id="a-Ix"></a>方便严宫馆，</p>
  <p id="aIy">增益以五欲，<a id="a-Iz"></a>欲使不出家。</p>
  <p id="aJ0">“又于后时，<a id="a-J1"></a>太子复命御者严驾出游。<a id="a-J2"></a>于其中路逢一病人，<a id="a-J3"></a>身羸腹大，<a id="a-J4"></a>面目黧黑，<a id="a-J5"></a>独卧粪秽，<a id="a-J6"></a>无人瞻视，<a id="a-J7"></a>病甚苦毒，<a id="a-J8"></a>口不能言。<a id="a-J9"></a>顾问御者：<a id="a-JA"></a>‘此为何人？<a id="a-JB"></a>’答曰：<a id="a-JC"></a>‘此是病人。<a id="a-JD"></a>’问曰：<a id="a-JE"></a>‘何如为病？<a id="a-JF"></a>’答曰：<a id="a-JG"></a>‘病者，<a id="a-JH"></a>众痛迫切，<a id="a-JI"></a>存亡无期，<a id="a-JJ"></a>故曰病也。<a id="a-JK"></a>’又曰：<a id="a-JL"></a>‘吾亦当尔，<a id="a-JM"></a>未免此患耶？<a id="a-JN"></a>’答曰：<a id="a-JO"></a>‘然，<a id="a-JP"></a>生则有病，<a id="a-JQ"></a>无有贵贱。<a id="a-JR"></a>’于是，<a id="a-JS"></a>太子怅然不悦，<a id="a-JT"></a>即告御者回车还宫。<a id="a-JU"></a>静默思惟，<a id="a-JV"></a>念此病苦，<a id="a-JW"></a>吾亦当尔。<a id="a-JX"></a>”佛于是颂曰：</p>
  <p id="aJY">“见彼久病人，<a id="a-JZ"></a>颜色为衰损，</p>
  <p id="aJa">静默自思惟，<a id="a-Jb"></a>吾未免此患。</p>
  <p id="aJc">“尔时，<a id="a-Jd"></a>父王复问御者：<a id="a-Je"></a>‘太子出游，<a id="a-Jf"></a>欢乐不耶？<a id="a-Jg"></a>’答曰：<a id="a-Jh"></a>‘不乐。<a id="a-Ji"></a>’又问其故，<a id="a-Jj"></a>答曰：<a id="a-Jk"></a>‘道逢病人，<a id="a-Jl"></a>是以不乐。<a id="a-Jm"></a>’于是父王默然思惟：<a id="a-Jn"></a>‘昔日相师占相太子，<a id="a-Jo"></a>言当出家，<a id="a-Jp"></a>今日不悦，<a id="a-Jq"></a>得无尔乎？<a id="a-Jr"></a>吾当更设方便，<a id="a-Js"></a>增诸伎乐，<a id="a-Jt"></a>以悦其心，<a id="a-Ju"></a>使不出家。<a id="a-Jv"></a>’即复严饰宫馆，<a id="a-Jw"></a>简择婇女以娱乐之。<a id="a-Jx"></a>”佛于是颂曰：</p>
  <p id="aJy">“色声香味触，<a id="a-Jz"></a>微妙可悦乐，</p>
  <p id="aK0">菩萨福所致，<a id="a-K1"></a>故娱乐其中。</p>
  <p id="aK2">“又于异时，<a id="a-K3"></a>太子复敕御者严驾出游。<a id="a-K4"></a>于其中路逢一死人，<a id="a-K5"></a>杂色缯幡前后导引，<a id="a-K6"></a>宗族亲里悲号哭泣，<a id="a-K7"></a>送之出城。<a id="a-K8"></a>太子复问：<a id="a-K9"></a>‘此为何人？<a id="a-KA"></a>’答曰：<a id="a-KB"></a>‘此是死人。<a id="a-KC"></a>’问曰：<a id="a-KD"></a>‘何如为死？<a id="a-KE"></a>’答曰：<a id="a-KF"></a>‘死者，<a id="a-KG"></a>尽也。<a id="a-KH"></a>风先火次，<a id="a-KI"></a>诸根坏败，<a id="a-KJ"></a>存亡异趣，<a id="a-KK"></a>室家离别，<a id="a-KL"></a>故谓之死。<a id="a-KM"></a>’太子又问御者：<a id="a-KN"></a>‘吾亦当尔，<a id="a-KO"></a>不免此患耶？<a id="a-KP"></a>’答曰：<a id="a-KQ"></a>‘然，<a id="a-KR"></a>生必有死，<a id="a-KS"></a>无有贵贱。<a id="a-KT"></a>’于是，<a id="a-KU"></a>太子怅然不悦，<a id="a-KV"></a>即告御者回车还宫，<a id="a-KW"></a>静默思惟，<a id="a-KX"></a>念此死苦，<a id="a-KY"></a>吾亦当然。<a id="a-KZ"></a>”佛时颂曰：</p>
  <p id="aKa">“始见有人死，<a id="a-Kb"></a>知其复更生，</p>
  <p id="aKc">静默自思惟，<a id="a-Kd"></a>吾未免此患。</p>
  <p id="aKe">“尔时，<a id="a-Kf"></a>父王复问御者：<a id="a-Kg"></a>‘太子出游，<a id="a-Kh"></a>欢乐不耶？<a id="a-Ki"></a>’答曰：<a id="a-Kj"></a>‘不乐。<a id="a-Kk"></a>’又问其故，<a id="a-Kl"></a>答曰：<a id="a-Km"></a>‘道逢死人，<a id="a-Kn"></a>是故不乐。<a id="a-Ko"></a>’于是父王默自思念：<a id="a-Kp"></a>‘昔日相师占相太子，<a id="a-Kq"></a>言当出家，<a id="a-Kr"></a>今日不悦，<a id="a-Ks"></a>得无尔乎？<a id="a-Kt"></a>吾当更设方便，<a id="a-Ku"></a>增诸伎乐，<a id="a-Kv"></a>以悦其心，<a id="a-Kw"></a>使不出家。<a id="a-Kx"></a>’即复严饰宫馆，<a id="a-Ky"></a>简择婇女以娱乐之。<a id="a-Kz"></a>”佛于是颂曰：</p>
  <p id="aL0">“童子有名称，<a id="a-L1"></a>婇女众围绕，</p>
  <p id="aL2">五欲以自娱，<a id="a-L3"></a>如彼天帝释。</p>
  <p id="aL4">“又于异时，<a id="a-L5"></a>复敕御者严驾出游，<a id="a-L6"></a>于其中路逢一沙门，<a id="a-L7"></a>法服持钵，<a id="a-L8"></a>视地而行。<a id="a-L9"></a>即问御者：<a id="a-LA"></a>‘此为何人？<a id="a-LB"></a>’御者答曰：<a id="a-LC"></a>‘此是沙门。<a id="a-LD"></a>’又问：<a id="a-LE"></a>‘何谓沙门？<a id="a-LF"></a>’答曰：<a id="a-LG"></a>‘沙门者，<a id="a-LH"></a>舍离恩爱，<a id="a-LI"></a>出家修道，<a id="a-LJ"></a>摄御诸根，<a id="a-LK"></a>不染外欲，<a id="a-LL"></a>慈心一切，<a id="a-LM"></a>无所伤害，<a id="a-LN"></a>逢苦不戚，<a id="a-LO"></a>遇乐不欣，<a id="a-LP"></a>能忍如地，<a id="a-LQ"></a>故号沙门。<a id="a-LR"></a>’太子曰：<a id="a-LS"></a>‘善哉！<a id="a-LT"></a>此道真正永绝尘累，<a id="a-LU"></a>微妙清虚，<a id="a-LV"></a>唯是为快。<a id="a-LW"></a>’即敕御者回车就之。</p>
  <p id="aLX">“尔时，<a id="a-LY"></a>太子问沙门曰：<a id="a-LZ"></a>‘剃除须发，<a id="a-La"></a>法服持钵，<a id="a-Lb"></a>何所志求？<a id="a-Lc"></a>’沙门答曰：<a id="a-Ld"></a>‘夫出家者，<a id="a-Le"></a>欲调伏心意，<a id="a-Lf"></a>永离尘垢，<a id="a-Lg"></a>慈育群生，<a id="a-Lh"></a>无所侵娆，<a id="a-Li"></a>虚心静寞，<a id="a-Lj"></a>唯道是务。<a id="a-Lk"></a>’太子曰：<a id="a-Ll"></a>‘善哉！<a id="a-Lm"></a>此道最真。<a id="a-Ln"></a>’寻敕御者：<a id="a-Lo"></a>‘赍吾宝衣并及乘舆，<a id="a-Lp"></a>还白大王，<a id="a-Lq"></a>我即于此剃除须发，<a id="a-Lr"></a>服三法衣，<a id="a-Ls"></a>出家修道。<a id="a-Lt"></a>所以然者？<a id="a-Lu"></a>欲调伏心意，<a id="a-Lv"></a>舍离尘垢，<a id="a-Lw"></a>清净自居，<a id="a-Lx"></a>以求道术。<a id="a-Ly"></a>’于是，<a id="a-Lz"></a>御者即以太子所乘宝车及与衣服还归父王。<a id="a-M0"></a>太子于后即剃除须发，<a id="a-M1"></a>服三法衣，<a id="a-M2"></a>出家修道。<a id="a-M3"></a>”</p>
  <p id="aM4">佛告比丘：<a id="a-M5"></a>“太子见老、<a id="a-M6"></a>病人，<a id="a-M7"></a>知世苦恼；<a id="a-M8"></a>又见死人，<a id="a-M9"></a>恋世情灭；<a id="a-MA"></a>及见沙门，<a id="a-MB"></a>廓然大悟。<a id="a-MC"></a>下宝车时，<a id="a-MD"></a>步步中间转远缚著，<a id="a-ME"></a>是真出家，<a id="a-MF"></a>是真远离。<a id="a-MG"></a>时，<a id="a-MH"></a>彼国人闻太子剃除须发，<a id="a-MI"></a>法服持钵，<a id="a-MJ"></a>出家修道，<a id="a-MK"></a>咸相谓言：<a id="a-ML"></a>‘此道必真，<a id="a-MM"></a>乃令太子舍国荣位，<a id="a-MN"></a>捐弃所重。<a id="a-MO"></a>’于时，<a id="a-MP"></a>国中八万四千人往就太子，<a id="a-MQ"></a>求为弟子，<a id="a-MR"></a>出家修道。<a id="a-MS"></a>”佛时颂曰：</p>
  <p id="aMT">“撰择深妙法，<a id="a-MU"></a>彼闻随出家，</p>
  <p id="aMV">离于恩爱狱，<a id="a-MW"></a>无有众结缚。</p>
  <p id="aMX">“于时，<a id="a-MY"></a>太子即便纳受，<a id="a-MZ"></a>与之游行，<a id="a-Ma"></a>在在教化。<a id="a-Mb"></a>从村至村，<a id="a-Mc"></a>从国至国，<a id="a-Md"></a>所至之处，<a id="a-Me"></a>无不恭敬四事供养。<a id="a-Mf"></a>菩萨念言：<a id="a-Mg"></a>‘吾与大众，<a id="a-Mh"></a>游行诸国，<a id="a-Mi"></a>人间愦闹，<a id="a-Mj"></a>此非我宜。<a id="a-Mk"></a>何时当得离此群众，<a id="a-Ml"></a>闲静之处以求真道，<a id="a-Mm"></a>寻获志愿，<a id="a-Mn"></a>于闲静处专精修道？<a id="a-Mo"></a>’复作是念：<a id="a-Mp"></a>‘众生可愍，<a id="a-Mq"></a>常处暗冥，<a id="a-Mr"></a>受身危脆，<a id="a-Ms"></a>有生、<a id="a-Mt"></a>有老、<a id="a-Mu"></a>有病、<a id="a-Mv"></a>有死。<a id="a-Mw"></a>众苦所集，<a id="a-Mx"></a>死此生彼，<a id="a-My"></a>从彼生此。<a id="a-Mz"></a>缘此苦阴，<a id="a-N0"></a>流转无穷，<a id="a-N1"></a>我当何时晓了苦阴，<a id="a-N2"></a>灭生、<a id="a-N3"></a>老、<a id="a-N4"></a>死？<a id="a-N5"></a>’</p>
  <p id="aN6">“复作是念：<a id="a-N7"></a>‘生死何从？<a id="a-N8"></a>何缘而有？<a id="a-N9"></a>’即以智慧观察所由，<a id="a-NA"></a>从生有老死，<a id="a-NB"></a>生是老死缘；<a id="a-NC"></a>生从有起，<a id="a-ND"></a>有是生缘；<a id="a-NE"></a>有从取起，<a id="a-NF"></a>取是有缘；<a id="a-NG"></a>取从爱起，<a id="a-NH"></a>爱是取缘；<a id="a-NI"></a>爱从受起，<a id="a-NJ"></a>受是爱缘；<a id="a-NK"></a>受从触起，<a id="a-NL"></a>触是受缘；<a id="a-NM"></a>触从六入起，<a id="a-NN"></a>六入是触缘；<a id="a-NO"></a>六入从名色起，<a id="a-NP"></a>名色是六入缘；<a id="a-NQ"></a>名色从识起，<a id="a-NR"></a>识是名色缘；<a id="a-NS"></a>识从行起，<a id="a-NT"></a>行是识缘；<a id="a-NU"></a>行从痴起，<a id="a-NV"></a>痴是行缘。<a id="a-NW"></a>是为缘痴有行，<a id="a-NX"></a>缘行有识，<a id="a-NY"></a>缘识有名色，<a id="a-NZ"></a>缘名色有六入，<a id="a-Na"></a>缘六入有触，<a id="a-Nb"></a>缘触有受，<a id="a-Nc"></a>缘受有爱，<a id="a-Nd"></a>缘爱有取，<a id="a-Ne"></a>缘取有有，<a id="a-Nf"></a>缘有有生，<a id="a-Ng"></a>缘生有老、<a id="a-Nh"></a>病、<a id="a-Ni"></a>死、<a id="a-Nj"></a>忧、<a id="a-Nk"></a>悲、<a id="a-Nl"></a>苦恼，<a id="a-Nm"></a>此苦盛阴，<a id="a-Nn"></a>缘生而有，<a id="a-No"></a>是为苦集。<a id="a-Np"></a>菩萨思惟：<a id="a-Nq"></a>‘苦集阴时，<a id="a-Nr"></a>生智、<a id="a-Ns"></a>生眼、<a id="a-Nt"></a>生觉、<a id="a-Nu"></a>生明、<a id="a-Nv"></a>生通、<a id="a-Nw"></a>生慧、<a id="a-Nx"></a>生证。<a id="a-Ny"></a>’</p>
  <p id="aNz">“于时，<a id="a-O0"></a>菩萨复自思惟：<a id="a-O1"></a>‘何等无故老死无？<a id="a-O2"></a>何等灭故老死灭？<a id="a-O3"></a>’即以智慧观察所由，<a id="a-O4"></a>生无故老死无，<a id="a-O5"></a>生灭故老死灭；<a id="a-O6"></a>有无故生无，<a id="a-O7"></a>有灭故生灭；<a id="a-O8"></a>取无故有无，<a id="a-O9"></a>取灭故有灭；<a id="a-OA"></a>爱无故取无，<a id="a-OB"></a>爱灭故取灭；<a id="a-OC"></a>受无故爱无，<a id="a-OD"></a>受灭故爱灭；<a id="a-OE"></a>触无故受无，<a id="a-OF"></a>触灭故受灭；<a id="a-OG"></a>六入无故触无，<a id="a-OH"></a>六入灭故触灭；<a id="a-OI"></a>名色无故六入无，<a id="a-OJ"></a>名色灭故六入灭；<a id="a-OK"></a>识无故名色无，<a id="a-OL"></a>识灭故名色灭；<a id="a-OM"></a>行无故识无，<a id="a-ON"></a>行灭故识灭；<a id="a-OO"></a>痴无故行无，<a id="a-OP"></a>痴灭故行灭。<a id="a-OQ"></a>是为痴灭故行灭，<a id="a-OR"></a>行灭故识灭，<a id="a-OS"></a>识灭故名色灭，<a id="a-OT"></a>名色灭故六入灭，<a id="a-OU"></a>六入灭故触灭，<a id="a-OV"></a>触灭故受灭，<a id="a-OW"></a>受灭故爱灭，<a id="a-OX"></a>爱灭故取灭，<a id="a-OY"></a>取灭故有灭，<a id="a-OZ"></a>有灭故生灭，<a id="a-Oa"></a>生灭故老、<a id="a-Ob"></a>死、<a id="a-Oc"></a>忧、<a id="a-Od"></a>悲、<a id="a-Oe"></a>苦恼灭。<a id="a-Of"></a>菩萨思惟：<a id="a-Og"></a>‘苦阴灭时，<a id="a-Oh"></a>生智、<a id="a-Oi"></a>生眼、<a id="a-Oj"></a>生觉、<a id="a-Ok"></a>生明、<a id="a-Ol"></a>生通、<a id="a-Om"></a>生慧、<a id="a-On"></a>生证。<a id="a-Oo"></a>’尔时，<a id="a-Op"></a>菩萨逆顺观十二因缘，<a id="a-Oq"></a>如实知，<a id="a-Or"></a>如实见已，<a id="a-Os"></a>即于座上成阿耨多罗三藐三菩提。<a id="a-Ot"></a>”佛时颂曰：</p>
  <p id="aOu">“此言众中说，<a id="a-Ov"></a>汝等当善听，</p>
  <p id="aOw">过去菩萨观，<a id="a-Ox"></a>本所未闻法。</p>
  <p id="aOy">老死从何缘？<a id="a-Oz"></a>因何等而有？</p>
  <p id="aP0">如是正观已，<a id="a-P1"></a>知其本由生。</p>
  <p id="aP2">生本由何缘？<a id="a-P3"></a>因何事而有？</p>
  <p id="aP4">如是思惟已，<a id="a-P5"></a>知生从有起。</p>
  <p id="aP6">取彼取彼已，<a id="a-P7"></a>展转更增有，</p>
  <p id="aP8">是故如来说，<a id="a-P9"></a>取是有因缘。</p>
  <p id="aPA">如众秽恶聚，<a id="a-PB"></a>风吹恶流演，</p>
  <p id="aPC">如是取相因，<a id="a-PD"></a>因爱而广普。</p>
  <p id="aPE">爱由于受生，<a id="a-PF"></a>起苦罗网本，</p>
  <p id="aPG">以染著因缘，<a id="a-PH"></a>苦乐共相应。</p>
  <p id="aPI">受本由何缘？<a id="a-PJ"></a>因何而有受？</p>
  <p id="aPK">如是思惟已，<a id="a-PL"></a>知受由触生。</p>
  <p id="aPM">触本由何缘？<a id="a-PN"></a>因何而有触？</p>
  <p id="aPO">如是思惟已，<a id="a-PP"></a>触由六入生。</p>
  <p id="aPQ">六入本何缘？<a id="a-PR"></a>因何有六入？</p>
  <p id="aPS">如是思惟已，<a id="a-PT"></a>六入名色生。</p>
  <p id="aPU">名色本何缘？<a id="a-PV"></a>因何有名色？</p>
  <p id="aPW">如是思惟已，<a id="a-PX"></a>名色从识生。</p>
  <p id="aPY">识本由何缘？<a id="a-PZ"></a>因何而有识？</p>
  <p id="aPa">如是思惟已，<a id="a-Pb"></a>知识从行生。</p>
  <p id="aPc">行本由何缘？<a id="a-Pd"></a>因何而有行？</p>
  <p id="aPe">如是思惟已，<a id="a-Pf"></a>知行从痴生。</p>
  <p id="aPg">如是因缘者，<a id="a-Ph"></a>名为实义因，</p>
  <p id="aPi">智慧方便观，<a id="a-Pj"></a>能见因缘根。</p>
  <p id="aPk">苦非贤圣造，<a id="a-Pl"></a>亦非无缘有，</p>
  <p id="aPm">是故变易苦，<a id="a-Pn"></a>智者所断除。</p>
  <p id="aPo">若无明灭尽，<a id="a-Pp"></a>是时则无行；</p>
  <p id="aPq">若无有行者，<a id="a-Pr"></a>则亦无有识；</p>
  <p id="aPs">若识永灭者，<a id="a-Pt"></a>亦无有名色；</p>
  <p id="aPu">名色既已灭，<a id="a-Pv"></a>即无有诸入；</p>
  <p id="aPw">若诸入永灭，<a id="a-Px"></a>则亦无有触；</p>
  <p id="aPy">若触永灭者，<a id="a-Pz"></a>则亦无有受；</p>
  <p id="aQ0">若受永灭者，<a id="a-Q1"></a>则亦无有爱；</p>
  <p id="aQ2">若爱永灭者，<a id="a-Q3"></a>则亦无有取；</p>
  <p id="aQ4">若取永灭者，<a id="a-Q5"></a>则亦无有有；</p>
  <p id="aQ6">若有永灭者，<a id="a-Q7"></a>则亦无有生；</p>
  <p id="aQ8">若生永灭者，<a id="a-Q9"></a>无老病苦阴；</p>
  <p id="aQA">一切都永尽，<a id="a-QB"></a>智者之所说。</p>
  <p id="aQC">十二缘甚深，<a id="a-QD"></a>难见难识知，</p>
  <p id="aQE">唯佛能善觉，<a id="a-QF"></a>因是有是无。</p>
  <p id="aQG">若能自观察，<a id="a-QH"></a>则无有诸入，</p>
  <p id="aQI">深见因缘者，<a id="a-QJ"></a>更不外求师。</p>
  <p id="aQK">能于阴、<a id="a-QL"></a>界、<a id="a-QM"></a>入，<a id="a-QN"></a>离欲无染者，</p>
  <p id="aQO">堪受一切施，<a id="a-QP"></a>净报施者恩。</p>
  <p id="aQQ">若得四辩才，<a id="a-QR"></a>获得决定证，</p>
  <p id="aQS">能解众结缚，<a id="a-QT"></a>断除无放逸。</p>
  <p id="aQU">色受想行识，<a id="a-QV"></a>犹如朽故车，</p>
  <p id="aQW">能谛观此法，<a id="a-QX"></a>则成等正觉。</p>
  <p id="aQY">如鸟游虚空，<a id="a-QZ"></a>东西随风游，</p>
  <p id="aQa">菩萨断众结，<a id="a-Qb"></a>如风靡轻衣。</p>
  <p id="aQc">毗婆尸闲静，<a id="a-Qd"></a>观察于诸法，</p>
  <p id="aQe">老死何缘有？<a id="a-Qf"></a>从何而得灭？</p>
  <p id="aQg">彼作是观已，<a id="a-Qh"></a>生清净智慧，</p>
  <p id="aQi">知老死由生，<a id="a-Qj"></a>生灭老死灭。</p>
  <p id="aQk">“毗婆尸佛初成道时，<a id="a-Ql"></a>多修二观：<a id="a-Qm"></a>一曰、<a id="a-Qn"></a>安隐观，<a id="a-Qo"></a>二曰、<a id="a-Qp"></a>出离观。<a id="a-Qq"></a>”佛于是颂曰：</p>
  <p id="aQr">“如来无等等，<a id="a-Qs"></a>多修于二观，</p>
  <p id="aQt">安隐及出离，<a id="a-Qu"></a>仙人度彼岸。</p>
  <p id="aQv">其心得自在，<a id="a-Qw"></a>断除众结使，</p>
  <p id="aQx">登山观四方，<a id="a-Qy"></a>故号毗婆尸。</p>
  <p id="aQz">大智光除冥，<a id="a-R0"></a>如以镜自照，</p>
  <p id="aR1">为世除忧恼，<a id="a-R2"></a>尽生老死苦。</p>
  <p id="aR3">“毗婆尸佛于闲静处复作是念：<a id="a-R4"></a>‘我今已得此无上法，<a id="a-R5"></a>甚深微妙，<a id="a-R6"></a>难解难见，<a id="a-R7"></a>息灭、<a id="a-R8"></a>清净，<a id="a-R9"></a>智者所知，<a id="a-RA"></a>非是凡愚所能及也。<a id="a-RB"></a>斯由众生异忍、<a id="a-RC"></a>异见、<a id="a-RD"></a>异受、<a id="a-RE"></a>异学，<a id="a-RF"></a>依彼异见，<a id="a-RG"></a>各乐所求，<a id="a-RH"></a>各务所习，<a id="a-RI"></a>是故于此甚深因缘，<a id="a-RJ"></a>不能解了。<a id="a-RK"></a>然爱尽涅槃，<a id="a-RL"></a>倍复难知，<a id="a-RM"></a>我若为说，<a id="a-RN"></a>彼必不解，<a id="a-RO"></a>更生触扰。<a id="a-RP"></a>’作是念已，<a id="a-RQ"></a>即便默然不复说法。</p>
  <p id="aRR">“时，<a id="a-RS"></a>梵天王知毗婆尸如来所念，<a id="a-RT"></a>即自思惟：<a id="a-RU"></a>‘念此世间便为败坏，<a id="a-RV"></a>甚可哀愍。<a id="a-RW"></a>毗婆尸佛乃得知此深妙之法，<a id="a-RX"></a>而不欲说。<a id="a-RY"></a>’譬如力士屈伸臂顷，<a id="a-RZ"></a>从梵天宫忽然来下，<a id="a-Ra"></a>立于佛前，<a id="a-Rb"></a>头面礼足，<a id="a-Rc"></a>却住一面。<a id="a-Rd"></a>时，<a id="a-Re"></a>梵天王右膝著地，<a id="a-Rf"></a>叉手合掌白佛言：<a id="a-Rg"></a>‘惟愿世尊以时说法！<a id="a-Rh"></a>今此众生尘垢微薄，<a id="a-Ri"></a>诸根猛利，<a id="a-Rj"></a>有恭敬心，<a id="a-Rk"></a>易可开化，<a id="a-Rl"></a>畏怖后世无救之罪，<a id="a-Rm"></a>能灭恶法，<a id="a-Rn"></a>出生善道。<a id="a-Ro"></a>’</p>
  <p id="aRp">“佛告梵王：<a id="a-Rq"></a>‘如是！<a id="a-Rr"></a>如是！<a id="a-Rs"></a>如汝所言，<a id="a-Rt"></a>但我于闲静处默自思念：<a id="a-Ru"></a>“所得正法甚深微妙，<a id="a-Rv"></a>若为彼说，<a id="a-Rw"></a>彼必不解，<a id="a-Rx"></a>更生触扰，<a id="a-Ry"></a>故我默然不欲说法。<a id="a-Rz"></a>”我从无数阿僧祇劫，<a id="a-S0"></a>勤苦不懈，<a id="a-S1"></a>修无上行，<a id="a-S2"></a>今始获此难得之法。<a id="a-S3"></a>若为淫、<a id="a-S4"></a>怒、<a id="a-S5"></a>痴众生说者，<a id="a-S6"></a>必不承用，<a id="a-S7"></a>徒自劳疲。<a id="a-S8"></a>此法微妙，<a id="a-S9"></a>与世相反，<a id="a-SA"></a>众生染欲，<a id="a-SB"></a>愚冥所覆，<a id="a-SC"></a>不能信解。<a id="a-SD"></a>梵王，<a id="a-SE"></a>我观如此，<a id="a-SF"></a>是以默然不欲说法。<a id="a-SG"></a>’</p>
  <p id="aSH">“时，<a id="a-SI"></a>梵天王复重劝请，<a id="a-SJ"></a>殷勤恳恻，<a id="a-SK"></a>至于再三：<a id="a-SL"></a>‘世尊，<a id="a-SM"></a>若不说法，<a id="a-SN"></a>今此世间便为坏败，<a id="a-SO"></a>甚可哀愍。<a id="a-SP"></a>惟愿世尊以时敷演，<a id="a-SQ"></a>勿使众生坠落余趣！<a id="a-SR"></a>’尔时，<a id="a-SS"></a>世尊三闻梵王殷勤劝请，<a id="a-ST"></a>即以佛眼观视世界，<a id="a-SU"></a>众生垢有厚薄，<a id="a-SV"></a>根有利钝，<a id="a-SW"></a>教有难易。<a id="a-SX"></a>易受教者畏后世罪，<a id="a-SY"></a>能灭恶法，<a id="a-SZ"></a>出生善道。<a id="a-Sa"></a>譬如优钵罗华、<a id="a-Sb"></a>钵头摩华、<a id="a-Sc"></a>鸠勿头华、<a id="a-Sd"></a>分陀利华，<a id="a-Se"></a>或有始出污泥未至水者，<a id="a-Sf"></a>或有已出与水平者，<a id="a-Sg"></a>或有出水未敷开者，<a id="a-Sh"></a>然皆不为水所染著，<a id="a-Si"></a>易可开敷；<a id="a-Sj"></a>世界众生，<a id="a-Sk"></a>亦复如是。</p>
  <p id="aSl">“尔时，<a id="a-Sm"></a>世尊告梵王曰：<a id="a-Sn"></a>‘吾愍汝等，<a id="a-So"></a>今当开演甘露法门！<a id="a-Sp"></a>是法深妙，<a id="a-Sq"></a>难可解知，<a id="a-Sr"></a>今为信受乐听者说，<a id="a-Ss"></a>不为触扰无益者说。<a id="a-St"></a>’</p>
  <p id="aSu">“尔时，<a id="a-Sv"></a>梵王知佛受请，<a id="a-Sw"></a>欢喜踊跃，<a id="a-Sx"></a>绕佛三匝，<a id="a-Sy"></a>头面礼足，<a id="a-Sz"></a>忽然不现。<a id="a-T0"></a>其去未久，<a id="a-T1"></a>是时如来静默自思：<a id="a-T2"></a>‘我今先当为谁说法？<a id="a-T3"></a>’即自念言：<a id="a-T4"></a>‘当入槃头城内，<a id="a-T5"></a>先为王子提舍、<a id="a-T6"></a>大臣子骞荼开甘露法门。<a id="a-T7"></a>’于是，<a id="a-T8"></a>世尊如力士屈伸臂顷，<a id="a-T9"></a>于道树忽然不现，<a id="a-TA"></a>至槃头城槃头王鹿野苑中，<a id="a-TB"></a>敷座而坐。<a id="a-TC"></a>”佛于是颂曰：</p>
  <p id="aTD">“如师子在林，<a id="a-TE"></a>自恣而游行，</p>
  <p id="aTF">彼佛亦如是，<a id="a-TG"></a>游行无罣碍。</p>
  <p id="aTH">“毗婆尸佛告守苑人曰：<a id="a-TI"></a>‘汝可入城，<a id="a-TJ"></a>语王子提舍、<a id="a-TK"></a>大臣子骞荼：<a id="a-TL"></a>“宁欲知不？<a id="a-TM"></a>毗婆尸佛今在鹿野苑中，<a id="a-TN"></a>欲见卿等，<a id="a-TO"></a>宜知是时。<a id="a-TP"></a>”’时，<a id="a-TQ"></a>彼守苑人受教而行，<a id="a-TR"></a>至彼二人所，<a id="a-TS"></a>具宣佛教。<a id="a-TT"></a>二人闻已，<a id="a-TU"></a>即至佛所，<a id="a-TV"></a>头面礼足，<a id="a-TW"></a>却坐一面。<a id="a-TX"></a>佛渐为说法，<a id="a-TY"></a>示教利喜：<a id="a-TZ"></a>施论、<a id="a-Ta"></a>戒论、<a id="a-Tb"></a>生天之论，<a id="a-Tc"></a>欲恶不净，<a id="a-Td"></a>上漏为患，<a id="a-Te"></a>赞叹出离为最微妙清净第一。<a id="a-Tf"></a>尔时，<a id="a-Tg"></a>世尊见此二人心意柔软，<a id="a-Th"></a>欢喜信乐，<a id="a-Ti"></a>堪受正法，<a id="a-Tj"></a>于是即为说苦圣谛，<a id="a-Tk"></a>敷演开解，<a id="a-Tl"></a>分布宣释苦集圣谛、<a id="a-Tm"></a>苦灭圣谛、<a id="a-Tn"></a>苦出要谛。</p>
  <p id="aTo">“尔时，<a id="a-Tp"></a>王子提舍、<a id="a-Tq"></a>大臣子骞荼即于座上远尘离垢，<a id="a-Tr"></a>得法眼净，<a id="a-Ts"></a>犹若素质易为受染。<a id="a-Tt"></a>是时，<a id="a-Tu"></a>地神即唱斯言：<a id="a-Tv"></a>‘毗婆尸如来于槃头城鹿野苑中转无上法轮，<a id="a-Tw"></a>沙门、<a id="a-Tx"></a>婆罗门、<a id="a-Ty"></a>诸天、<a id="a-Tz"></a>魔、<a id="a-U0"></a>梵及余世人所不能转。<a id="a-U1"></a>’如是展转，<a id="a-U2"></a>声彻四天王，<a id="a-U3"></a>乃至他化自在天，<a id="a-U4"></a>须臾之顷，<a id="a-U5"></a>声至梵天。<a id="a-U6"></a>”佛时颂曰：</p>
  <p id="aU7">“欢喜心踊跃，<a id="a-U8"></a>称赞于如来，</p>
  <p id="aU9">毗婆尸成佛，<a id="a-UA"></a>转无上法轮。</p>
  <p id="aUB">初从树王起，<a id="a-UC"></a>往诣槃头城，</p>
  <p id="aUD">为骞荼、<a id="a-UE"></a>提舍，<a id="a-UF"></a>转四谛法轮。</p>
  <p id="aUG">时骞荼、<a id="a-UH"></a>提舍，<a id="a-UI"></a>受佛教化已，</p>
  <p id="aUJ">于净法轮中，<a id="a-UK"></a>梵行无有上。</p>
  <p id="aUL">彼忉利天众，<a id="a-UM"></a>及以天帝释，</p>
  <p id="aUN">欢喜转相告，<a id="a-UO"></a>诸天无不闻。</p>
  <p id="aUP">佛出于世间，<a id="a-UQ"></a>转无上法轮，</p>
  <p id="aUR">增益诸天众，<a id="a-US"></a>减损阿须伦。</p>
  <p id="aUT">升仙名普闻，<a id="a-UU"></a>善智离世边，</p>
  <p id="aUV">于诸法自在，<a id="a-UW"></a>智慧转法轮。</p>
  <p id="aUX">观察平等法，<a id="a-UY"></a>息心无垢秽，</p>
  <p id="aUZ">已离生死厄，<a id="a-Ua"></a>智慧转法轮。</p>
  <p id="aUb">灭苦离诸恶，<a id="a-Uc"></a>出欲得自在，</p>
  <p id="aUd">离于恩爱狱，<a id="a-Ue"></a>智慧转法轮。</p>
  <p id="aUf">正觉人中尊，<a id="a-Ug"></a>二足尊调御，</p>
  <p id="aUh">一切缚得解，<a id="a-Ui"></a>智慧转法轮。</p>
  <p id="aUj">教化善导师，<a id="a-Uk"></a>能降伏魔怨，</p>
  <p id="aUl">彼离于诸恶，<a id="a-Um"></a>智慧转法轮。</p>
  <p id="aUn">无漏力降魔，<a id="a-Uo"></a>诸根定不懈，</p>
  <p id="aUp">尽漏离魔缚，<a id="a-Uq"></a>智慧转法轮。</p>
  <p id="aUr">若学决定法，<a id="a-Us"></a>知诸法无我，</p>
  <p id="aUt">此为法中上，<a id="a-Uu"></a>智慧转法轮。</p>
  <p id="aUv">不以利养故，<a id="a-Uw"></a>亦不求名誉，</p>
  <p id="aUx">愍彼众生故，<a id="a-Uy"></a>智慧转法轮。</p>
  <p id="aUz">见众生苦厄，<a id="a-V0"></a>老病死逼迫，</p>
  <p id="aV1">为此三恶趣，<a id="a-V2"></a>智慧转法轮。</p>
  <p id="aV3">断贪瞋恚痴，<a id="a-V4"></a>拔爱之根原，</p>
  <p id="aV5">不动而解脱，<a id="a-V6"></a>智慧转法轮。</p>
  <p id="aV7">难胜我已胜，<a id="a-V8"></a>胜已自降伏，</p>
  <p id="aV9">已胜难胜魔，<a id="a-VA"></a>智慧转法轮。</p>
  <p id="aVB">此无上法轮，<a id="a-VC"></a>唯佛乃能转，</p>
  <p id="aVD">诸天魔释梵，<a id="a-VE"></a>无有能转者。</p>
  <p id="aVF">亲近转法轮，<a id="a-VG"></a>饶益天人众，</p>
  <p id="aVH">此等天人师，<a id="a-VI"></a>得度于彼岸。</p>
  <p id="aVJ">“是时，<a id="a-VK"></a>王子提舍、<a id="a-VL"></a>大臣子骞荼见法得果，<a id="a-VM"></a>真实无欺，<a id="a-VN"></a>成就无畏，<a id="a-VO"></a>即白毗婆尸佛言：<a id="a-VP"></a>‘我等欲于如来法中净修梵行。<a id="a-VQ"></a>’佛言：<a id="a-VR"></a>‘善来！<a id="a-VS"></a>比丘，<a id="a-VT"></a>吾法清净自在，<a id="a-VU"></a>修行已尽苦际。<a id="a-VV"></a>’尔时，<a id="a-VW"></a>二人即得具戒。<a id="a-VX"></a>具戒未久，<a id="a-VY"></a>如来又以三事示现：<a id="a-VZ"></a>一曰、<a id="a-Va"></a>神足，<a id="a-Vb"></a>二曰、<a id="a-Vc"></a>观他心，<a id="a-Vd"></a>三曰、<a id="a-Ve"></a>教诫，<a id="a-Vf"></a>即得无漏、<a id="a-Vg"></a>心解脱、<a id="a-Vh"></a>生死无疑智。</p>
  <p id="aVi">“尔时，<a id="a-Vj"></a>槃头城内众多人民，<a id="a-Vk"></a>闻二人出家学道，<a id="a-Vl"></a>法服持钵，<a id="a-Vm"></a>净修梵行，<a id="a-Vn"></a>皆相谓曰：<a id="a-Vo"></a>‘其道必真，<a id="a-Vp"></a>乃使此等舍世荣位，<a id="a-Vq"></a>捐弃所重。<a id="a-Vr"></a>’时，<a id="a-Vs"></a>城内八万四千人往诣鹿野苑中毗婆尸佛所，<a id="a-Vt"></a>头面礼足，<a id="a-Vu"></a>却坐一面。<a id="a-Vv"></a>佛渐为说法，<a id="a-Vw"></a>示教利喜：<a id="a-Vx"></a>施论、<a id="a-Vy"></a>戒论、<a id="a-Vz"></a>生天之论，<a id="a-W0"></a>欲恶不净，<a id="a-W1"></a>上漏为患，<a id="a-W2"></a>赞叹出离为最微妙清净第一。<a id="a-W3"></a>尔时，<a id="a-W4"></a>世尊见此大众心意柔软，<a id="a-W5"></a>欢喜信乐，<a id="a-W6"></a>堪受正法，<a id="a-W7"></a>于是即为说苦圣谛，<a id="a-W8"></a>敷演开解，<a id="a-W9"></a>分布宣释苦集圣谛、<a id="a-WA"></a>苦灭圣谛、<a id="a-WB"></a>苦出要圣谛。</p>
  <p id="aWC">“时，<a id="a-WD"></a>八万四千人即于座上远尘离垢，<a id="a-WE"></a>得法眼净，<a id="a-WF"></a>犹如素质易为受色，<a id="a-WG"></a>见法得果，<a id="a-WH"></a>真实无欺，<a id="a-WI"></a>成就无畏，<a id="a-WJ"></a>即白佛言：<a id="a-WK"></a>‘我等欲于如来法中净修梵行。<a id="a-WL"></a>’佛言：<a id="a-WM"></a>‘善来！<a id="a-WN"></a>比丘，<a id="a-WO"></a>吾法清净自在，<a id="a-WP"></a>修行已尽苦际。<a id="a-WQ"></a>’时，<a id="a-WR"></a>八万四千人即得具戒。<a id="a-WS"></a>具戒未久，<a id="a-WT"></a>世尊以三事教化：<a id="a-WU"></a>一曰、<a id="a-WV"></a>神足，<a id="a-WW"></a>二曰、<a id="a-WX"></a>观他心，<a id="a-WY"></a>三曰、<a id="a-WZ"></a>教诫，<a id="a-Wa"></a>即得无漏、<a id="a-Wb"></a>心解脱、<a id="a-Wc"></a>生死无疑智现前。<a id="a-Wd"></a>八万四千人闻佛于鹿野苑中，<a id="a-We"></a>转无上法轮，<a id="a-Wf"></a>沙门、<a id="a-Wg"></a>婆罗门、<a id="a-Wh"></a>诸天、<a id="a-Wi"></a>魔、<a id="a-Wj"></a>梵及余世人所不能转，<a id="a-Wk"></a>即诣槃头城毗婆尸佛所，<a id="a-Wl"></a>头面礼足，<a id="a-Wm"></a>却坐一面。<a id="a-Wn"></a>”佛时颂曰：</p>
  <p id="aWo">“如人救头燃，<a id="a-Wp"></a>速疾求灭处，</p>
  <p id="aWq">彼人亦如是，<a id="a-Wr"></a>速诣于如来。</p>
  <p id="aWs">“时，<a id="a-Wt"></a>佛为说法亦复如是。<a id="a-Wu"></a>尔时，<a id="a-Wv"></a>槃头城有十六万八千大比丘众，<a id="a-Ww"></a>提舍比丘、<a id="a-Wx"></a>骞荼比丘于大众中上升虚空，<a id="a-Wy"></a>身出水火，<a id="a-Wz"></a>现诸神变，<a id="a-X0"></a>而为大众说微妙法。<a id="a-X1"></a>尔时，<a id="a-X2"></a>如来默自念言：<a id="a-X3"></a>‘今此城内乃有十六万八千大比丘众，<a id="a-X4"></a>宜遣游行，<a id="a-X5"></a>各二人俱在在处处，<a id="a-X6"></a>至于六年，<a id="a-X7"></a>还来城内说具足戒。<a id="a-X8"></a>’</p>
  <p id="aX9">“时，<a id="a-XA"></a>首陀会天知如来心，<a id="a-XB"></a>譬如力土屈伸臂顷，<a id="a-XC"></a>从彼天没，<a id="a-XD"></a>忽然至此，<a id="a-XE"></a>于世尊前，<a id="a-XF"></a>头面礼足，<a id="a-XG"></a>却住一面，<a id="a-XH"></a>须臾白佛言：<a id="a-XI"></a>‘如是，<a id="a-XJ"></a>世尊，<a id="a-XK"></a>此槃头城内比丘众多，<a id="a-XL"></a>宜各分布，<a id="a-XM"></a>处处游行，<a id="a-XN"></a>至于六年，<a id="a-XO"></a>乃还此城，<a id="a-XP"></a>说具足戒。<a id="a-XQ"></a>我当拥护，<a id="a-XR"></a>令无伺求得其便者。<a id="a-XS"></a>’尔时，<a id="a-XT"></a>如来闻此天语，<a id="a-XU"></a>默然可之。</p>
  <p id="aXV">“时，<a id="a-XW"></a>首陀会天见佛默然许可，<a id="a-XX"></a>即礼佛足，<a id="a-XY"></a>忽然不现，<a id="a-XZ"></a>还至天上。<a id="a-Xa"></a>其去未久，<a id="a-Xb"></a>佛告诸比丘：<a id="a-Xc"></a>‘今此城内，<a id="a-Xd"></a>比丘众多，<a id="a-Xe"></a>宜各分布，<a id="a-Xf"></a>游行教化，<a id="a-Xg"></a>至六年已，<a id="a-Xh"></a>还集说戒。<a id="a-Xi"></a>’时，<a id="a-Xj"></a>诸比丘受佛教已，<a id="a-Xk"></a>执持衣钵，<a id="a-Xl"></a>礼佛而去。<a id="a-Xm"></a>”佛时颂曰：</p>
  <p id="aXn">“佛悉无乱众，<a id="a-Xo"></a>无欲无恋著，</p>
  <p id="aXp">威如金翅鸟，<a id="a-Xq"></a>如鹤舍空池。</p>
  <p id="aXr">“时，<a id="a-Xs"></a>首陀会天于一年后告诸比丘：<a id="a-Xt"></a>‘汝等游行已过一年，<a id="a-Xu"></a>余有五年。<a id="a-Xv"></a>汝等当知，<a id="a-Xw"></a>讫六年已，<a id="a-Xx"></a>还城说戒。<a id="a-Xy"></a>’如是至于六年，<a id="a-Xz"></a>天复告言：<a id="a-Y0"></a>‘六年已满，<a id="a-Y1"></a>当还说戒。<a id="a-Y2"></a>’时，<a id="a-Y3"></a>诸比丘闻天语已，<a id="a-Y4"></a>摄持衣钵，<a id="a-Y5"></a>还槃头城，<a id="a-Y6"></a>至鹿野苑毗婆尸佛所，<a id="a-Y7"></a>头面礼足，<a id="a-Y8"></a>却坐一面。<a id="a-Y9"></a>”佛时颂曰：</p>
  <p id="aYA">“如象善调，<a id="a-YB"></a>随意所之，</p>
  <p id="aYC">大众如是，<a id="a-YD"></a>随教而还。</p>
  <p id="aYE">“尔时，<a id="a-YF"></a>如来于大众前上升虚空，<a id="a-YG"></a>结跏趺坐，<a id="a-YH"></a>讲说戒经：<a id="a-YI"></a>忍辱为第一，<a id="a-YJ"></a>佛说涅槃最，<a id="a-YK"></a>不以除须发，<a id="a-YL"></a>害他为沙门。<a id="a-YM"></a>时，<a id="a-YN"></a>首陀会天去佛不远，<a id="a-YO"></a>以偈颂曰：</p>
  <p id="aYP">“‘如来大智，<a id="a-YQ"></a>微妙独尊，</p>
  <p id="aYR">止观具足，<a id="a-YS"></a>成最正觉。</p>
  <p id="aYT">愍群生故，<a id="a-YU"></a>在世成道，</p>
  <p id="aYV">以四真谛，<a id="a-YW"></a>为声闻说。</p>
  <p id="aYX">苦与苦因，<a id="a-YY"></a>灭苦之谛，</p>
  <p id="aYZ">贤圣八道，<a id="a-Ya"></a>到安隐处。</p>
  <p id="aYb">毗婆尸佛，<a id="a-Yc"></a>出现于世，</p>
  <p id="aYd">在大众中，<a id="a-Ye"></a>如日光曜。<a id="a-Yf"></a>’</p>
  <p id="aYg">“说此偈已，<a id="a-Yh"></a>忽然不现。<a id="a-Yi"></a>”</p>
  <p id="aYj">尔时，<a id="a-Yk"></a>世尊告诸比丘：<a id="a-Yl"></a>“我自思念：<a id="a-Ym"></a>昔一时于罗阅城耆阇崛山，<a id="a-Yn"></a>时生是念：<a id="a-Yo"></a>‘我所生处，<a id="a-Yp"></a>无所不遍，<a id="a-Yq"></a>唯除首陀会天；<a id="a-Yr"></a>设生彼天，<a id="a-Ys"></a>则不还此。<a id="a-Yt"></a>’我时，<a id="a-Yu"></a>比丘，<a id="a-Yv"></a>复生是念：<a id="a-Yw"></a>‘我欲至无造天上。<a id="a-Yx"></a>’时，<a id="a-Yy"></a>我如壮士屈伸臂顷，<a id="a-Yz"></a>于此间没，<a id="a-Z0"></a>现于彼天。<a id="a-Z1"></a>时，<a id="a-Z2"></a>彼诸天见我至彼，<a id="a-Z3"></a>头面作礼，<a id="a-Z4"></a>于一面立，<a id="a-Z5"></a>而白我言：<a id="a-Z6"></a>‘我等皆是毗婆尸如来弟子，<a id="a-Z7"></a>从彼佛化，<a id="a-Z8"></a>故来生此。<a id="a-Z9"></a>’具说彼佛因缘本末。<a id="a-ZA"></a>‘又尸弃佛、<a id="a-ZB"></a>毗舍婆佛、<a id="a-ZC"></a>拘楼孙佛、<a id="a-ZD"></a>拘那含佛、<a id="a-ZE"></a>迦葉佛、<a id="a-ZF"></a>释迦牟尼佛，<a id="a-ZG"></a>皆是我师，<a id="a-ZH"></a>我从受化，<a id="a-ZI"></a>故来生此。<a id="a-ZJ"></a>’亦说诸佛因缘本末，<a id="a-ZK"></a>至生阿迦尼吒诸天，<a id="a-ZL"></a>亦复如是。<a id="a-ZM"></a>”佛时颂曰：</p>
  <p id="aZN">“譬如力士，<a id="a-ZO"></a>屈伸臂顷，</p>
  <p id="aZP">我以神足，<a id="a-ZQ"></a>至无造天。</p>
  <p id="aZR">第七大仙，<a id="a-ZS"></a>降伏二魔，</p>
  <p id="aZT">无热、<a id="a-ZU"></a>无见，<a id="a-ZV"></a>叉手敬礼。</p>
  <p id="aZW">如昼度树，<a id="a-ZX"></a>释师远闻，</p>
  <p id="aZY">相好具足，<a id="a-ZZ"></a>到善见天。</p>
  <p id="aZa">犹如莲华，<a id="a-Zb"></a>水所不著，</p>
  <p id="aZc">世尊无染，<a id="a-Zd"></a>至大善见。</p>
  <p id="aZe">如日初出，<a id="a-Zf"></a>净无尘翳，</p>
  <p id="aZg">明若秋月，<a id="a-Zh"></a>诣一究竟。</p>
  <p id="aZi">此五居处，<a id="a-Zj"></a>众生行净，</p>
  <p id="aZk">必净故来，<a id="a-Zl"></a>诣无烦恼。</p>
  <p id="aZm">净心而来，<a id="a-Zn"></a>为佛弟子，</p>
  <p id="aZo">舍离染取，<a id="a-Zp"></a>乐于无取。</p>
  <p id="aZq">见法决定，<a id="a-Zr"></a>毗婆尸子，</p>
  <p id="aZs">净心善来，<a id="a-Zt"></a>诣大仙人。</p>
  <p id="aZu">尸弃佛子，<a id="a-Zv"></a>无垢无为，</p>
  <p id="aZw">以净心来，<a id="a-Zx"></a>诣离有尊。</p>
  <p id="aZy">毗舍婆子，<a id="a-Zz"></a>诸根具足，</p>
  <p id="aa0">净心诣我，<a id="a-a1"></a>如日照空。</p>
  <p id="aa2">拘楼孙子，<a id="a-a3"></a>舍离诸欲，</p>
  <p id="aa4">净心诣我，<a id="a-a5"></a>妙光焰盛。</p>
  <p id="aa6">拘那含子，<a id="a-a7"></a>无垢无为，</p>
  <p id="aa8">净心诣我，<a id="a-a9"></a>光如月满。</p>
  <p id="aaA">迦葉弟子，<a id="a-aB"></a>诸根具足，</p>
  <p id="aaC">净心诣我，<a id="a-aD"></a>如彼天念。</p>
  <p id="aaE">不乱大仙，<a id="a-aF"></a>神足第一，</p>
  <p id="aaG">以坚固心，<a id="a-aH"></a>为佛弟子。</p>
  <p id="aaI">净心而来，<a id="a-aJ"></a>为佛弟子，</p>
  <p id="aaK">礼敬如来，<a id="a-aL"></a>具启人尊。</p>
  <p id="aaM">所生成道，<a id="a-aN"></a>名、<a id="a-aO"></a>姓、<a id="a-aP"></a>种族，</p>
  <p id="aaQ">知见深法，<a id="a-aR"></a>成无上道。</p>
  <p id="aaS">比丘静处，<a id="a-aT"></a>离于尘垢，</p>
  <p id="aaU">精勤不懈，<a id="a-aV"></a>断诸有结。</p>
  <p id="aaW">此是诸佛，<a id="a-aX"></a>本末因缘，</p>
  <p id="aaY">释迦如来，<a id="a-aZ"></a>之所演说。<a id="a-aa"></a>”</p>
  <p id="aab">佛说此大因缘经已，<a id="a-ac"></a>诸比丘闻佛所说，<a id="a-ad"></a>欢喜奉行。</p>
 </body>
</html>