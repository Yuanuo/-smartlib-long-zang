<!doctype html>
<html id="z3IBUM5aM" data-ver="2338">
 <head>
  <meta charset="utf-8">
  <meta author="昙果">
  <meta author="康孟">
  <meta library="龙藏">
  <meta catalog="小乘阿含部">
  <meta period="后汉">
 </head>
 <body>
  <h1 id="a1">中本起经卷上(次名四部僧始起出长阿含)</h1>
  <h2 id="a2">转法轮品第一</h2>
  <p id="a3">阿难曰。<a id="a-4"></a>吾昔从佛闻如是。<a id="a-5"></a>一时佛在摩竭提界善胜道场元吉树下。<a id="a-6"></a>德力降魔。<a id="a-7"></a>觉慧神静。<a id="a-8"></a>三达无碍。<a id="a-9"></a>度二贾客。<a id="a-A"></a>提谓波利。<a id="a-B"></a>授三自归。<a id="a-C"></a>然许五戒。<a id="a-D"></a>为清信士。<a id="a-E"></a>已惟昔先佛。<a id="a-F"></a>名曰定光。<a id="a-G"></a>拜吾佛名。<a id="a-H"></a>汝于来世九十一劫。<a id="a-I"></a>当得作佛。<a id="a-J"></a>字释迦文。<a id="a-K"></a>号如来至真等正觉明行成为善逝世间解无上士道法御天人师众祐。<a id="a-L"></a>度人如我今也。<a id="a-M"></a>吾从是来。<a id="a-N"></a>修治本心。<a id="a-O"></a>六度无极。<a id="a-P"></a>积功累行。<a id="a-Q"></a>四等不倦。<a id="a-R"></a>高行殊异。<a id="a-S"></a>忍苦无量。<a id="a-T"></a>功报无遗。<a id="a-U"></a>大愿果成。</p>
  <p id="aV">世尊念曰。<a id="a-W"></a>吾本发心。<a id="a-X"></a>誓为群生梵释请法。<a id="a-Y"></a>甘露当开。<a id="a-Z"></a>谁应先闻。<a id="a-a"></a>昔吾出家。<a id="a-b"></a>路由梵志阿兰迦兰。<a id="a-c"></a>待吾有礼。<a id="a-d"></a>二人应先。<a id="a-e"></a>念已欲行。<a id="a-f"></a>天承圣旨。<a id="a-g"></a>空中白言。<a id="a-h"></a>彼二人者。<a id="a-i"></a>亡来七日。<a id="a-j"></a>佛言。<a id="a-k"></a>苦哉阿兰迦兰。<a id="a-l"></a>甘露当开。<a id="a-m"></a>汝何不闻。<a id="a-n"></a>佛复惟曰。<a id="a-o"></a>甘露当开。<a id="a-p"></a>谁应次闻。<a id="a-q"></a>郁头蓝弗。<a id="a-r"></a>次应得闻。<a id="a-s"></a>方起欲行。<a id="a-t"></a>天复白言。<a id="a-u"></a>此人者。<a id="a-v"></a>昨暮命终。<a id="a-w"></a>佛言。<a id="a-x"></a>彼人长衰。<a id="a-y"></a>甘露当开。<a id="a-z"></a>不得受闻。<a id="a-10"></a>生死往来。<a id="a-11"></a>何缘得息。<a id="a-12"></a>五道轮转。<a id="a-13"></a>痛矣奈何。<a id="a-14"></a>佛复惟曰。<a id="a-15"></a>甘露法鼓。<a id="a-16"></a>闻于三千大千世界。<a id="a-17"></a>谁应得闻。<a id="a-18"></a>父王昔遣五人。<a id="a-19"></a>一名拘怜。<a id="a-1A"></a>二名頞陛。<a id="a-1B"></a>三名拔提。<a id="a-1C"></a>四名十力迦葉。<a id="a-1D"></a>五名摩南拘利。<a id="a-1E"></a>供给麻米。<a id="a-1F"></a>执侍劳苦。<a id="a-1G"></a>功报应叙。<a id="a-1H"></a>时五人者皆在波罗奈国。<a id="a-1I"></a>于时如来始起树下。<a id="a-1J"></a>相好严仪。<a id="a-1K"></a>明耀于世。<a id="a-1L"></a>威神震动。<a id="a-1M"></a>见者喜悦。<a id="a-1N"></a>径诣波罗奈国。<a id="a-1O"></a>未至中间。<a id="a-1P"></a>道逢梵志。<a id="a-1Q"></a>名曰优吁。<a id="a-1R"></a>瞻睹尊妙。<a id="a-1S"></a>惊喜交集。<a id="a-1T"></a>下在道侧。<a id="a-1U"></a>举声叹曰。<a id="a-1V"></a>威灵感人。<a id="a-1W"></a>仪雅挺特。<a id="a-1X"></a>本事何师。<a id="a-1Y"></a>乃得斯容。<a id="a-1Z"></a>佛为优吁。<a id="a-1a"></a>而作颂曰。</p>
  <p id="a1b">八正觉自得　　无离无所染</p>
  <p id="a1c">爱尽破欲网　　自然无师受</p>
  <p id="a1d">我行无师保　　志独无伴侣</p>
  <p id="a1e">积一行作佛　　从是通圣道</p>
  <p id="a1f">优吁问佛瞿昙如行。<a id="a-1g"></a>佛告梵志。<a id="a-1h"></a>吾欲诣波罗奈国。<a id="a-1i"></a>击甘露法鼓。<a id="a-1j"></a>转无上轮。<a id="a-1k"></a>三界众圣。<a id="a-1l"></a>未曾有转法轮。<a id="a-1m"></a>迁人入泥洹。<a id="a-1n"></a>如我今也。<a id="a-1o"></a>优吁大喜曰。<a id="a-1p"></a>善哉善哉。<a id="a-1q"></a>如瞿昙言者。<a id="a-1r"></a>愿开甘露。<a id="a-1s"></a>如应说法。<a id="a-1t"></a>于时如来。<a id="a-1u"></a>便诣波罗奈国古仙人处鹿园树下。<a id="a-1v"></a>趣彼五人。<a id="a-1w"></a>五人遥见佛来。<a id="a-1x"></a>便共议曰。<a id="a-1y"></a>我等勤苦。<a id="a-1z"></a>室家离别。<a id="a-20"></a>登山越领。<a id="a-21"></a>困苦疲极。<a id="a-22"></a>正坐此人。<a id="a-23"></a>供给麻米。<a id="a-24"></a>谓其叵堪。<a id="a-25"></a>因魔来战。<a id="a-26"></a>是以委藏。<a id="a-27"></a>今故复来。<a id="a-28"></a>一麻一米。<a id="a-29"></a>我等不堪。<a id="a-2A"></a>今起求食。<a id="a-2B"></a>奈何能办。<a id="a-2C"></a>但为施坐。<a id="a-2D"></a>各莫跪起言语问讯也。<a id="a-2E"></a>得此不乐。<a id="a-2F"></a>必自去矣。</p>
  <p id="a2G">是时世尊。<a id="a-2H"></a>为其五人。<a id="a-2I"></a>现道神足。<a id="a-2J"></a>五人身踊。<a id="a-2K"></a>不觉作礼。<a id="a-2L"></a>执侍如前。<a id="a-2M"></a>佛告五人。<a id="a-2N"></a>共议勿起。<a id="a-2O"></a>今作礼何谓。<a id="a-2P"></a>五人悉对曰。<a id="a-2Q"></a>吾坐悉达。<a id="a-2R"></a>更历勤苦。<a id="a-2S"></a>悦头檀王。<a id="a-2T"></a>暴逆违道。<a id="a-2U"></a>皆由于卿。<a id="a-2V"></a>佛告五人。<a id="a-2W"></a>汝莫卿无上正真如来平等觉也。<a id="a-2X"></a>无上正觉。<a id="a-2Y"></a>不可以生死意待也。<a id="a-2Z"></a>何得对吾面称父字。<a id="a-2a"></a>又告五人。<a id="a-2b"></a>汝观吾身。<a id="a-2c"></a>何如树下。<a id="a-2d"></a>五人答佛。<a id="a-2e"></a>尔时憔悴。<a id="a-2f"></a>今更光泽。<a id="a-2g"></a>尔时处树。<a id="a-2h"></a>闭目端坐。<a id="a-2i"></a>日食麻米。<a id="a-2j"></a>犹谓非道。<a id="a-2k"></a>况入人间。<a id="a-2l"></a>身口自恣。<a id="a-2m"></a>何谓为道。<a id="a-2n"></a>佛告五人。<a id="a-2o"></a>世有二事。<a id="a-2p"></a>以自侵欺。<a id="a-2q"></a>何谓为二。<a id="a-2r"></a>杀生淫泆。<a id="a-2s"></a>恃豪贪欲。<a id="a-2t"></a>极身劳苦。<a id="a-2u"></a>内无道迹。<a id="a-2v"></a>无是二事。<a id="a-2w"></a>是真道人不。<a id="a-2x"></a>于九十六术。<a id="a-2y"></a>亦不舍远。<a id="a-2z"></a>是为取中。<a id="a-30"></a>无有两际。<a id="a-31"></a>何谓取中。<a id="a-32"></a>得觉慧行。<a id="a-33"></a>远于众智。<a id="a-34"></a>六通悉觉。<a id="a-35"></a>具八正行。<a id="a-36"></a>是名取中。<a id="a-37"></a>止宿泥洹。</p>
  <p id="a38">佛说是法。<a id="a-39"></a>五人未解。<a id="a-3A"></a>三人分卫。<a id="a-3B"></a>二人供养。<a id="a-3C"></a>为说色苦。<a id="a-3D"></a>一切众祸。<a id="a-3E"></a>皆由色欲。<a id="a-3F"></a>众好无常。<a id="a-3G"></a>人亦无住。<a id="a-3H"></a>譬如幻师。<a id="a-3I"></a>出意为化。<a id="a-3J"></a>愚者爱恋。<a id="a-3K"></a>贪而无厌。<a id="a-3L"></a>幻主观化。<a id="a-3M"></a>无染无著。<a id="a-3N"></a>所以者何。<a id="a-3O"></a>伪非真故。<a id="a-3P"></a>佛为二人。<a id="a-3Q"></a>而作颂曰。</p>
  <p id="a3R">志荡在欲行　　嗜欲增根栽</p>
  <p id="a3S">贪色怨祸长　　离欲则无患</p>
  <p id="a3T">三人供养。<a id="a-3U"></a>二人分卫。<a id="a-3V"></a>为说贪苦。<a id="a-3W"></a>好利求荣。<a id="a-3X"></a>迷愚所专。<a id="a-3Y"></a>害行毁德。<a id="a-3Z"></a>壹由于贪。<a id="a-3a"></a>喜怒得失。<a id="a-3b"></a>欲者无厌。<a id="a-3c"></a>斯利危脆。<a id="a-3d"></a>若云过庭。<a id="a-3e"></a>老病死来。<a id="a-3f"></a>靡不分散。<a id="a-3g"></a>譬如人梦。<a id="a-3h"></a>寤则无见。<a id="a-3i"></a>黠能舍贪。<a id="a-3j"></a>乃得大安。<a id="a-3k"></a>佛为三人。<a id="a-3l"></a>而作颂曰。</p>
  <p id="a3m">贪欲意为田　　无厌心为种</p>
  <p id="a3n">断贪舍利求　　无复往来忧</p>
  <p id="a3o">于是世尊。<a id="a-3p"></a>因广说法。<a id="a-3q"></a>不断分部。<a id="a-3r"></a>五人便解。<a id="a-3s"></a>愿为弟子。<a id="a-3t"></a>佛言。<a id="a-3u"></a>善来比丘。<a id="a-3v"></a>皆成沙门。<a id="a-3w"></a>佛告比丘。<a id="a-3x"></a>行有二事。<a id="a-3y"></a>为堕边际。<a id="a-3z"></a>一者念在色欲。<a id="a-40"></a>无清净志。<a id="a-41"></a>二者猗爱着贪。<a id="a-42"></a>不能清志行。<a id="a-43"></a>是二事。<a id="a-44"></a>还堕边行。<a id="a-45"></a>生不值佛。<a id="a-46"></a>违远真道。<a id="a-47"></a>若能断贪。<a id="a-48"></a>精进修明。<a id="a-49"></a>可得泥洹。<a id="a-4A"></a>何谓泥洹。<a id="a-4B"></a>先知四谛。<a id="a-4C"></a>何谓为四。<a id="a-4D"></a>一曰为苦。<a id="a-4E"></a>二曰为习。<a id="a-4F"></a>三曰为尽。<a id="a-4G"></a>四曰入道。<a id="a-4H"></a>如是比丘。<a id="a-4I"></a>次持觉慧一心思禅。<a id="a-4J"></a>受道报应。<a id="a-4K"></a>法眼以朗。<a id="a-4L"></a>解彼四谛。<a id="a-4M"></a>稍入道迹。<a id="a-4N"></a>何谓为苦。<a id="a-4O"></a>生苦老苦病苦死苦忧悲恼苦恩爱别苦怨憎会苦所求失苦。<a id="a-4P"></a>要因五阴。<a id="a-4Q"></a>受盛为苦。<a id="a-4R"></a>何谓为习。<a id="a-4S"></a>所爱着习。<a id="a-4T"></a>不爱亦习。<a id="a-4U"></a>何谓为尽。<a id="a-4V"></a>其所有爱。<a id="a-4W"></a>觉知有灭。<a id="a-4X"></a>不爱不念。<a id="a-4Y"></a>而觉皆尽。<a id="a-4Z"></a>何谓入道。<a id="a-4a"></a>八正为真。<a id="a-4b"></a>一曰正见。<a id="a-4c"></a>二曰正利。<a id="a-4d"></a>三曰正言。<a id="a-4e"></a>四曰正行。<a id="a-4f"></a>五曰正命。<a id="a-4g"></a>六曰正治。<a id="a-4h"></a>七曰正志。<a id="a-4i"></a>八曰正定。<a id="a-4j"></a>是为苦习。<a id="a-4k"></a>以尽入道。<a id="a-4l"></a>真谛是为无生。<a id="a-4m"></a>无生者无老。<a id="a-4n"></a>无老者无病。<a id="a-4o"></a>无病者无死。<a id="a-4p"></a>无死者无痛。<a id="a-4q"></a>无痛者无上吉祥。<a id="a-4r"></a>向于泥洹。<a id="a-4s"></a>于时如来而作颂曰。</p>
  <p id="a4t">至道无往返　　玄微清妙真</p>
  <p id="a4u">不没不复生　　是处为泥洹</p>
  <p id="a4v">此要寂无上　　毕故不造新</p>
  <p id="a4w">虽天有善处　　皆莫如泥洹</p>
  <p id="a4x">说是法已。<a id="a-4y"></a>拘怜等五人。<a id="a-4z"></a>逮得法眼。<a id="a-50"></a>佛告拘怜解未。<a id="a-51"></a>拘怜退席对曰。<a id="a-52"></a>未悟世尊。<a id="a-53"></a>又告拘怜。<a id="a-54"></a>过去久远时有国王。<a id="a-55"></a>名曰恶生。<a id="a-56"></a>将诸妓女。<a id="a-57"></a>入山游戏。<a id="a-58"></a>王令官属。<a id="a-59"></a>住顿山下。<a id="a-5A"></a>唯从妓女。<a id="a-5B"></a>步涉山顶。<a id="a-5C"></a>王疲极卧。<a id="a-5D"></a>诸妓女辈。<a id="a-5E"></a>舍王取华。<a id="a-5F"></a>见一道人端坐树下。<a id="a-5G"></a>诸女心悦。<a id="a-5H"></a>皆前作礼。<a id="a-5I"></a>道人咒愿。<a id="a-5J"></a>诸妹那来。<a id="a-5K"></a>命令就坐。<a id="a-5L"></a>为说经法。<a id="a-5M"></a>王觉求诸妓女。<a id="a-5N"></a>而见坐彼道人之前。<a id="a-5O"></a>王性妒害。<a id="a-5P"></a>恶心内发。<a id="a-5Q"></a>便问道人。<a id="a-5R"></a>何故诱他妓女。<a id="a-5S"></a>着此坐为。<a id="a-5T"></a>卿是何人。<a id="a-5U"></a>道人豫知王意必兴暴害。<a id="a-5V"></a>答曰。<a id="a-5W"></a>是忍辱人。<a id="a-5X"></a>王拔佩剑。<a id="a-5Y"></a>削其两臂。<a id="a-5Z"></a>而问何人。<a id="a-5a"></a>答曰。<a id="a-5b"></a>实忍辱人。<a id="a-5c"></a>又截其耳鼻。<a id="a-5d"></a>心坚不动。<a id="a-5e"></a>犹言忍辱人。<a id="a-5f"></a>王见道人颜色不移。<a id="a-5g"></a>便前悔过。<a id="a-5h"></a>道人告王。<a id="a-5i"></a>汝今以女色故。<a id="a-5j"></a>刀截我形。<a id="a-5k"></a>吾忍如地。<a id="a-5l"></a>必得平等正觉。<a id="a-5m"></a>当以一切大智断汝生死。<a id="a-5n"></a>王惟罪深。<a id="a-5o"></a>必获重殃。<a id="a-5p"></a>叩头于地。<a id="a-5q"></a>愿见矜恕。<a id="a-5r"></a>道人告王。<a id="a-5s"></a>吾真忍辱者。<a id="a-5t"></a>血当为乳。<a id="a-5u"></a>所截平复。<a id="a-5v"></a>寻如所言。<a id="a-5w"></a>乳出形复。<a id="a-5x"></a>王见忍证。<a id="a-5y"></a>冀必全济。<a id="a-5z"></a>重宣情言。<a id="a-60"></a>若真道成。<a id="a-61"></a>愿先度我。<a id="a-62"></a>道人答可。<a id="a-63"></a>王解迷止。<a id="a-64"></a>辞退还宫。</p>
  <p id="a65">佛告拘怜。<a id="a-66"></a>尔时忍辱道人者。<a id="a-67"></a>我身是也。<a id="a-68"></a>恶生王者。<a id="a-69"></a>拘怜是也。<a id="a-6A"></a>解未拘怜。<a id="a-6B"></a>拘怜退席白佛。<a id="a-6C"></a>甚解世尊。<a id="a-6D"></a>说是法时。<a id="a-6E"></a>拘怜等五人。<a id="a-6F"></a>漏尽意解。<a id="a-6G"></a>皆得罗汉。<a id="a-6H"></a>及上诸天八万。<a id="a-6I"></a>逮得法眼。<a id="a-6J"></a>三千世界。<a id="a-6K"></a>为大震动。<a id="a-6L"></a>是为如来始于波罗奈国以无上法轮转未转者。<a id="a-6M"></a>大度一切。<a id="a-6N"></a>莫不乐受。</p>
  <p data-pb></p>
  <h2 id="a6O">现变品第二</h2>
  <p id="a6P">于时波罗奈城中。<a id="a-6Q"></a>有长者名阿具利。<a id="a-6R"></a>有一子。<a id="a-6S"></a>字曰蛇蛇(晋言宝称)。<a id="a-6T"></a>时年二十四。<a id="a-6U"></a>称生奇妙。<a id="a-6V"></a>有琉璃屐。<a id="a-6W"></a>着足而生。<a id="a-6X"></a>父母贵异。<a id="a-6Y"></a>字曰宝称。<a id="a-6Z"></a>别作屋宇。<a id="a-6a"></a>寒暑易处。<a id="a-6b"></a>妓女娱乐。<a id="a-6c"></a>不舍昼夜。<a id="a-6d"></a>宝称中夜欻觉。<a id="a-6e"></a>见诸妓女。<a id="a-6f"></a>皆如死状。<a id="a-6g"></a>脓血流溢。<a id="a-6h"></a>肢节断坏。<a id="a-6i"></a>屋室众具。<a id="a-6j"></a>皆似冢墓。<a id="a-6k"></a>惊走趣户。<a id="a-6l"></a>户辄自开。<a id="a-6m"></a>天地大冥。<a id="a-6n"></a>唯睹小光。<a id="a-6o"></a>趣东城门。<a id="a-6p"></a>门复自开。<a id="a-6q"></a>明照鹿园。<a id="a-6r"></a>寻光诣佛。<a id="a-6s"></a>瞻睹相好。<a id="a-6t"></a>巍巍煌煌。<a id="a-6u"></a>怖止迷解。<a id="a-6v"></a>举声叹曰。<a id="a-6w"></a>久在恩爱狱。<a id="a-6x"></a>缚著名色械。<a id="a-6y"></a>今驰趣天尊。<a id="a-6z"></a>宁得解脱不。<a id="a-70"></a>佛言。<a id="a-71"></a>童子善来觉矣。<a id="a-72"></a>斯处无忧。<a id="a-73"></a>众行毕竟。<a id="a-74"></a>前礼佛足。<a id="a-75"></a>却住一面。<a id="a-76"></a>佛为说法。<a id="a-77"></a>逮无垢法眼。<a id="a-78"></a>退席白佛。<a id="a-79"></a>愿为弟子。<a id="a-7A"></a>佛言。<a id="a-7B"></a>善来比丘。<a id="a-7C"></a>便成沙门。<a id="a-7D"></a>明旦众女。<a id="a-7E"></a>不见蛇蛇。<a id="a-7F"></a>周慞遍求。<a id="a-7G"></a>嘘唏并泣。<a id="a-7H"></a>大家惊怪。<a id="a-7I"></a>问其状变。<a id="a-7J"></a>答言。<a id="a-7K"></a>不知宝称今为所在。<a id="a-7L"></a>长者怖悸。<a id="a-7M"></a>即遣马骑。<a id="a-7N"></a>四出推索。<a id="a-7O"></a>父乘子车。<a id="a-7P"></a>速出而求。<a id="a-7Q"></a>道过一水。<a id="a-7R"></a>水名波罗奈。<a id="a-7S"></a>渡水见子宝屐脱置岸边。<a id="a-7T"></a>即寻足迹。<a id="a-7U"></a>径趣鹿园。<a id="a-7V"></a>佛以方便。<a id="a-7W"></a>令其父子两不相见。<a id="a-7X"></a>长者见佛尊仪相好。<a id="a-7Y"></a>喜惧交至。<a id="a-7Z"></a>忘失修敬。<a id="a-7a"></a>而问佛言。<a id="a-7b"></a>我子宝称。<a id="a-7c"></a>足迹趣此。<a id="a-7d"></a>瞿昙宁见。<a id="a-7e"></a>佛告长者。<a id="a-7f"></a>若子在斯。<a id="a-7g"></a>何忧不见。<a id="a-7h"></a>佛为说法。<a id="a-7i"></a>生死由痴。<a id="a-7j"></a>恩爱有离。<a id="a-7k"></a>破二十亿恶。<a id="a-7l"></a>入须陀洹。<a id="a-7m"></a>宝称心解。<a id="a-7n"></a>便得罗汉。<a id="a-7o"></a>父子相见。<a id="a-7p"></a>恩爱微薄。<a id="a-7q"></a>长者欢喜。<a id="a-7r"></a>退坐白佛。<a id="a-7s"></a>今日心悦。<a id="a-7t"></a>情有二喜。<a id="a-7u"></a>一者遇佛解喜。<a id="a-7v"></a>二者离爱快喜。<a id="a-7w"></a>于时宝称亲友四人。<a id="a-7x"></a>一名富褥。<a id="a-7y"></a>二名惟摩罗。<a id="a-7z"></a>三名憍炎钵。<a id="a-80"></a>四名须陀。<a id="a-81"></a>闻宝称已作沙门。<a id="a-82"></a>惊喜毛竖曰。<a id="a-83"></a>其人德高。<a id="a-84"></a>明远震国。<a id="a-85"></a>吾等咸归。<a id="a-86"></a>今为沙门。<a id="a-87"></a>其道必真。<a id="a-88"></a>乃使斯人忽弃荣利。<a id="a-89"></a>共出诣佛。<a id="a-8A"></a>并省宝称。<a id="a-8B"></a>即便俱行。<a id="a-8C"></a>见佛景则乘本愿行。<a id="a-8D"></a>心喜即解。<a id="a-8E"></a>头面作礼。<a id="a-8F"></a>前白世尊。<a id="a-8G"></a>饥渴道化。<a id="a-8H"></a>虚心日久。<a id="a-8I"></a>不以鄙陋。<a id="a-8J"></a>愿为弟子。<a id="a-8K"></a>佛言。<a id="a-8L"></a>善来比丘。<a id="a-8M"></a>皆成沙门。<a id="a-8N"></a>为说心本旨。<a id="a-8O"></a>解清净。<a id="a-8P"></a>闻义心了。<a id="a-8Q"></a>便得罗汉。</p>
  <p id="a8R">是时波罗奈傍县。<a id="a-8S"></a>名曰荼。<a id="a-8T"></a>有五十人。<a id="a-8U"></a>因事诣国。<a id="a-8V"></a>闻宝称富褥等皆作沙门。<a id="a-8W"></a>又各生念。<a id="a-8X"></a>诸长者子辈。<a id="a-8Y"></a>憍乐自恣。<a id="a-8Z"></a>才艺高世。<a id="a-8a"></a>皆感道化。<a id="a-8b"></a>瞿昙必神。<a id="a-8c"></a>乃令贵族。<a id="a-8d"></a>不复顾荣。<a id="a-8e"></a>各各发念。<a id="a-8f"></a>欲往诣佛。<a id="a-8g"></a>即便俱出。<a id="a-8h"></a>径诣鹿园。<a id="a-8i"></a>本愿应度。<a id="a-8j"></a>见佛便解。<a id="a-8k"></a>愿为弟子。<a id="a-8l"></a>佛言。<a id="a-8m"></a>善来比丘。<a id="a-8n"></a>悉成沙门。<a id="a-8o"></a>因顺本旨。<a id="a-8p"></a>速成法要。<a id="a-8q"></a>垢除缚解。<a id="a-8r"></a>皆得罗汉。</p>
  <p id="a8s">于时鹿园中间。<a id="a-8t"></a>有大众会。<a id="a-8u"></a>饮食歌舞。<a id="a-8v"></a>时有一女。<a id="a-8w"></a>端正非凡。<a id="a-8x"></a>于会中舞。<a id="a-8y"></a>众咸喜悦。<a id="a-8z"></a>意甚无量。<a id="a-90"></a>女舞未竟。<a id="a-91"></a>忽然不见。<a id="a-92"></a>众失所欢。<a id="a-93"></a>惆怅屏营。<a id="a-94"></a>乃复于彼。<a id="a-95"></a>百步现形。<a id="a-96"></a>大众驰趣。<a id="a-97"></a>女引诣佛。<a id="a-98"></a>奄然隐焉。<a id="a-99"></a>众人问佛。<a id="a-9A"></a>向者一女。<a id="a-9B"></a>并舞至此。<a id="a-9C"></a>瞿昙岂见之耶。<a id="a-9D"></a>佛告众人。<a id="a-9E"></a>且自观身。<a id="a-9F"></a>观他何为。<a id="a-9G"></a>色欲无常。<a id="a-9H"></a>合会有离。<a id="a-9I"></a>如泡如沫。<a id="a-9J"></a>愚者恋着。<a id="a-9K"></a>殃祸由生。<a id="a-9L"></a>身为苦器。<a id="a-9M"></a>众生皆然。<a id="a-9N"></a>大众心解。<a id="a-9O"></a>愿为沙门。<a id="a-9P"></a>佛皆受戒。<a id="a-9Q"></a>道现正谛。<a id="a-9R"></a>皆得应真。<a id="a-9S"></a>佛敕诸比丘。<a id="a-9T"></a>汝曹各行。<a id="a-9U"></a>广度众生。<a id="a-9V"></a>随所见法。<a id="a-9W"></a>示导桥梁。<a id="a-9X"></a>普施法眼。<a id="a-9Y"></a>宣畅三尊。<a id="a-9Z"></a>拔爱除有。<a id="a-9a"></a>迁入泥洹。<a id="a-9b"></a>吾今独行。<a id="a-9c"></a>诣忧为罗县。<a id="a-9d"></a>诸比丘。<a id="a-9e"></a>受教头面礼足。<a id="a-9f"></a>绕佛三匝。<a id="a-9g"></a>于是别去。</p>
  <p data-pb></p>
  <h2 id="a9h">化迦葉品第三</h2>
  <p id="a9i">于是如来。<a id="a-9j"></a>还诣摩竭提界。<a id="a-9k"></a>至优为罗县。<a id="a-9l"></a>暮止梵志斯奈园。<a id="a-9m"></a>明旦持钵。<a id="a-9n"></a>诣斯奈门。<a id="a-9o"></a>佛现金光。<a id="a-9p"></a>照其堂上。<a id="a-9q"></a>梵志二女。<a id="a-9r"></a>长名难陀。<a id="a-9s"></a>次名难陀波罗。<a id="a-9t"></a>见光喜悦。<a id="a-9u"></a>寻诣佛所。<a id="a-9v"></a>礼拜请佛。<a id="a-9w"></a>如来升堂。<a id="a-9x"></a>教授二女。<a id="a-9y"></a>归命三尊。<a id="a-9z"></a>授五戒已。<a id="a-A0"></a>世尊告曰。<a id="a-A1"></a>身非己有。<a id="a-A2"></a>万物归空。<a id="a-A3"></a>二人心解。<a id="a-A4"></a>首戴奉行。<a id="a-A5"></a>世尊惟曰。<a id="a-A6"></a>吾本起学。<a id="a-A7"></a>欲度众生。<a id="a-A8"></a>欲界魔王。<a id="a-A9"></a>归伏道化。<a id="a-AA"></a>近泥兰禅河边。<a id="a-AB"></a>有梵志。<a id="a-AC"></a>姓迦葉氏。<a id="a-AD"></a>字郁俾罗。<a id="a-AE"></a>年百二十。<a id="a-AF"></a>名声高远。<a id="a-AG"></a>世人奉仰。<a id="a-AH"></a>修治火祠。<a id="a-AI"></a>昼夜不懈。<a id="a-AJ"></a>好学弟子。<a id="a-AK"></a>有五百人。<a id="a-AL"></a>迦葉二弟。<a id="a-AM"></a>宗师其兄。<a id="a-AN"></a>谓为得道。<a id="a-AO"></a>各有弟子。<a id="a-AP"></a>皆居下流。<a id="a-AQ"></a>迦葉自念。<a id="a-AR"></a>吾名日高。<a id="a-AS"></a>国内注仰。<a id="a-AT"></a>术浅易穷。<a id="a-AU"></a>穷则名颓。<a id="a-AV"></a>当作良策。<a id="a-AW"></a>全国大望。<a id="a-AX"></a>便行求龙。<a id="a-AY"></a>以术致之。<a id="a-AZ"></a>为作靖室。<a id="a-Aa"></a>而鞠龙曰若有轻突入靖室者。<a id="a-Ab"></a>吐火出毒。<a id="a-Ac"></a>以灭来者。<a id="a-Ad"></a>龙至节会。<a id="a-Ae"></a>无不放火。<a id="a-Af"></a>远近佥言。<a id="a-Ag"></a>大师道神。<a id="a-Ah"></a>迦葉由此。<a id="a-Ai"></a>功名曰隆。<a id="a-Aj"></a>世尊念曰。<a id="a-Ak"></a>吾昔出家。<a id="a-Al"></a>道逢[卄/汧]沙。<a id="a-Am"></a>誓要道成先度脱我。<a id="a-An"></a>吾用一切故。<a id="a-Ao"></a>即便然可。<a id="a-Ap"></a>今察民心。<a id="a-Aq"></a>普注迦葉。<a id="a-Ar"></a>卒未可回。<a id="a-As"></a>譬如果美树高。<a id="a-At"></a>无因得食。<a id="a-Au"></a>唯有伐树根僻枝。<a id="a-Av"></a>从食果必矣。<a id="a-Aw"></a>一切所忌。<a id="a-Ax"></a>咸在于龙。<a id="a-Ay"></a>吾先降之。<a id="a-Az"></a>迦葉来从。<a id="a-B0"></a>尔乃大道。<a id="a-B1"></a>所化无崖。<a id="a-B2"></a>如来言曰。<a id="a-B3"></a>日照天下。<a id="a-B4"></a>其德有三。<a id="a-B5"></a>一曰光耀除冥。<a id="a-B6"></a>无不分明。<a id="a-B7"></a>二曰五色杂类。<a id="a-B8"></a>宣叙其形。<a id="a-B9"></a>三曰开发萌芽。<a id="a-BA"></a>万物精荣。<a id="a-BB"></a>如来出世。<a id="a-BC"></a>亦有三焉。<a id="a-BD"></a>一曰一切大智。<a id="a-BE"></a>照除愚冥。<a id="a-BF"></a>二曰分部五道。<a id="a-BG"></a>言行所由。<a id="a-BH"></a>三曰权慧拯济。<a id="a-BI"></a>利而安之。<a id="a-BJ"></a>众祐念已。<a id="a-BK"></a>便行起于斯奈园。<a id="a-BL"></a>投暮往造迦葉。<a id="a-BM"></a>未至所止。<a id="a-BN"></a>便现金光树木土石。<a id="a-BO"></a>其色若金。<a id="a-BP"></a>迦葉弟子持瓶取水。<a id="a-BQ"></a>睹变心动。<a id="a-BR"></a>怪而顾望。<a id="a-BS"></a>遥见世尊。<a id="a-BT"></a>明耀天下。<a id="a-BU"></a>不识何妙。<a id="a-BV"></a>驰走白师。<a id="a-BW"></a>师徒皆出。<a id="a-BX"></a>世尊威神。<a id="a-BY"></a>明仪煌煌。<a id="a-BZ"></a>迦葉情悸。<a id="a-Ba"></a>蒙蒙不悟。<a id="a-Bb"></a>即自惟曰。<a id="a-Bc"></a>若是日耶。<a id="a-Bd"></a>吾目得逮。<a id="a-Be"></a>谓是天人。<a id="a-Bf"></a>其目复眴。<a id="a-Bg"></a>后思乃解曰。<a id="a-Bh"></a>得无是白净王子悉达者乎。<a id="a-Bi"></a>吾历数云。<a id="a-Bj"></a>白净王子。<a id="a-Bk"></a>福应圣王。<a id="a-Bl"></a>不乐荣位。<a id="a-Bm"></a>当得作佛。<a id="a-Bn"></a>昔闻出家。<a id="a-Bo"></a>其道成乎。<a id="a-Bp"></a>如来忽到。<a id="a-Bq"></a>迦葉大喜。<a id="a-Br"></a>善来瞿昙。<a id="a-Bs"></a>起居常安。<a id="a-Bt"></a>佛为迦葉而作颂曰。</p>
  <p id="aBu">持戒终老安　　信正所止善</p>
  <p id="aBv">智慧最安身　　众恶不犯安</p>
  <p id="aBw">迦葉白佛。<a id="a-Bx"></a>唯愿屈德。<a id="a-By"></a>临眄蔬食。<a id="a-Bz"></a>佛答迦葉。<a id="a-C0"></a>古佛道法过中不饭。<a id="a-C1"></a>且明至心。<a id="a-C2"></a>欲托一事。<a id="a-C3"></a>庶不有吝。<a id="a-C4"></a>迦葉答曰。<a id="a-C5"></a>恨无备豫。<a id="a-C6"></a>敬德虚心。<a id="a-C7"></a>佛告迦葉。<a id="a-C8"></a>欲寄一宿。<a id="a-C9"></a>宁见容不。<a id="a-CA"></a>迦葉白佛。<a id="a-CB"></a>我梵志法。<a id="a-CC"></a>寝不同室。<a id="a-CD"></a>幸恕不爱。<a id="a-CE"></a>巨命如何。<a id="a-CF"></a>佛指靖室。<a id="a-CG"></a>此复何室。<a id="a-CH"></a>迦葉答曰。<a id="a-CI"></a>中有神龙。<a id="a-CJ"></a>性急姤恶。<a id="a-CK"></a>有入室者。<a id="a-CL"></a>每便吐火烧害于人。<a id="a-CM"></a>佛告迦葉。<a id="a-CN"></a>以此借我。<a id="a-CO"></a>迦葉答曰。<a id="a-CP"></a>实不有爱。<a id="a-CQ"></a>恐龙为害耳。<a id="a-CR"></a>五百弟子。<a id="a-CS"></a>屏营悚息。<a id="a-CT"></a>恐师许佛。<a id="a-CU"></a>重借满三。<a id="a-CV"></a>迦葉惟疑。<a id="a-CW"></a>意甚无违。<a id="a-CX"></a>惧必祸耳。<a id="a-CY"></a>佛告迦葉。<a id="a-CZ"></a>三界欲火吾已灭之。<a id="a-Ca"></a>龙不害我也。<a id="a-Cb"></a>迦葉答曰。<a id="a-Cc"></a>瞿昙德尊。<a id="a-Cd"></a>能居随意。<a id="a-Ce"></a>即捡威神。<a id="a-Cf"></a>便入其室。<a id="a-Cg"></a>五百弟子。<a id="a-Ch"></a>信龙为害。<a id="a-Ci"></a>莫不涕泪。<a id="a-Cj"></a>可惜尊人。<a id="a-Ck"></a>为龙所害。<a id="a-Cl"></a>佛坐须臾。<a id="a-Cm"></a>龙从窟出。<a id="a-Cn"></a>吐毒绕佛。<a id="a-Co"></a>如来化毒皆使为华。<a id="a-Cp"></a>龙见其毒作华绕佛。<a id="a-Cq"></a>怒盛吐火。<a id="a-Cr"></a>谓能为害。<a id="a-Cs"></a>热气归龙。<a id="a-Ct"></a>郁闷欲死。<a id="a-Cu"></a>举头视佛。<a id="a-Cv"></a>见相知尊。<a id="a-Cw"></a>凉风趣龙。<a id="a-Cx"></a>寻凉诣佛。<a id="a-Cy"></a>火灭毒除。<a id="a-Cz"></a>归命入钵。<a id="a-D0"></a>于是如来。<a id="a-D1"></a>便现火光。<a id="a-D2"></a>烔然概天。<a id="a-D3"></a>迦葉弟子。<a id="a-D4"></a>直起瞻候。<a id="a-D5"></a>见佛光明。<a id="a-D6"></a>谓是龙火。<a id="a-D7"></a>举声悲呼。<a id="a-D8"></a>可惜真人。<a id="a-D9"></a>竟被龙殃。<a id="a-DA"></a>迦葉师徒。<a id="a-DB"></a>惊共奔出。<a id="a-DC"></a>五百弟子。<a id="a-DD"></a>同声责师。<a id="a-DE"></a>天地开辟。<a id="a-DF"></a>未见人类妙如瞿昙。<a id="a-DG"></a>可尊可贵。<a id="a-DH"></a>恨不熟观。<a id="a-DI"></a>何缘复见。<a id="a-DJ"></a>垂泪抆眼。<a id="a-DK"></a>而作颂曰。</p>
  <p id="aDL">容颜紫金耀　　面满发绀青</p>
  <p id="aDM">大人百福德　　神妙应相经</p>
  <p id="aDN">方身立丈六　　姿好八十章</p>
  <p id="aDO">顶光烛幽昧　　何駃忽无常</p>
  <p id="aDP">后来弟子。<a id="a-DQ"></a>谓火害佛。<a id="a-DR"></a>悲唤哀恸。<a id="a-DS"></a>瞿昙被害。<a id="a-DT"></a>我生何为。<a id="a-DU"></a>踊身赴火。<a id="a-DV"></a>清凉和调。<a id="a-DW"></a>还顾白师。<a id="a-DX"></a>瞿昙无恙。<a id="a-DY"></a>本谓龙火。<a id="a-DZ"></a>定是佛光。<a id="a-Da"></a>师徒骚扰。<a id="a-Db"></a>侧息达明。<a id="a-Dc"></a>清旦如来持钵出室。<a id="a-Dd"></a>迦葉大喜曰。<a id="a-De"></a>大道人犹存耶。<a id="a-Df"></a>器中何等。<a id="a-Dg"></a>佛告迦葉。<a id="a-Dh"></a>所谓毒龙已降受法。<a id="a-Di"></a>五百弟子。<a id="a-Dj"></a>佥言佛神。<a id="a-Dk"></a>迦葉内伏。<a id="a-Dl"></a>吝惜名称。<a id="a-Dm"></a>聊复贡高。<a id="a-Dn"></a>大道人实神。<a id="a-Do"></a>虽尔未如我已得阿罗汉也。</p>
  <p id="aDp">迦葉白佛。<a id="a-Dq"></a>愿大道人留止欲相供养。<a id="a-Dr"></a>明旦作饭。<a id="a-Ds"></a>自行请佛。<a id="a-Dt"></a>佛言。<a id="a-Du"></a>便去今随后到。<a id="a-Dv"></a>迦葉适还。<a id="a-Dw"></a>佛如人屈伸臂顷。<a id="a-Dx"></a>东适弗于逮数千亿里。<a id="a-Dy"></a>取树果名阎逼。<a id="a-Dz"></a>满钵而还。<a id="a-E0"></a>迦葉未到。<a id="a-E1"></a>已坐其床。<a id="a-E2"></a>迦葉问佛。<a id="a-E3"></a>大道人从何径来。<a id="a-E4"></a>佛言。<a id="a-E5"></a>卿去后吾东到弗于逮。<a id="a-E6"></a>取此果名阎逼。<a id="a-E7"></a>香美可食。<a id="a-E8"></a>佛饭去已。<a id="a-E9"></a>迦葉念曰。<a id="a-EA"></a>大道人虽神故不如我道真。<a id="a-EB"></a>明日食时复行请佛。<a id="a-EC"></a>佛言。<a id="a-ED"></a>可去今随后到。<a id="a-EE"></a>迦葉旋还。<a id="a-EF"></a>佛南行极阎浮提界取果[卄/呵]螺勒盛满钵还。<a id="a-EG"></a>迦葉未至。<a id="a-EH"></a>已坐其床。<a id="a-EI"></a>迦葉问佛。<a id="a-EJ"></a>何缘先到。<a id="a-EK"></a>佛言。<a id="a-EL"></a>南行取此美果。<a id="a-EM"></a>可用愈病。<a id="a-EN"></a>佛饭去后。<a id="a-EO"></a>迦葉而念。<a id="a-EP"></a>此大沙门实神实妙。<a id="a-EQ"></a>明日迦葉复行请佛。<a id="a-ER"></a>佛言。<a id="a-ES"></a>今随后到。<a id="a-ET"></a>佛西适拘耶尼。<a id="a-EU"></a>取阿摩勒果。<a id="a-EV"></a>满钵而还。<a id="a-EW"></a>迦葉未至。<a id="a-EX"></a>已坐其床。<a id="a-EY"></a>迦葉问佛。<a id="a-EZ"></a>复从何面来。<a id="a-Ea"></a>答曰。<a id="a-Eb"></a>西诣拘耶尼。<a id="a-Ec"></a>取阿摩勒果。<a id="a-Ed"></a>汝可食之。<a id="a-Ee"></a>佛饭已去。<a id="a-Ef"></a>迦葉复念。<a id="a-Eg"></a>是大沙门所作实神。<a id="a-Eh"></a>明日迦葉复行请佛。<a id="a-Ei"></a>佛言。<a id="a-Ej"></a>今随后到。<a id="a-Ek"></a>迦葉反顾。<a id="a-El"></a>忽不见佛。<a id="a-Em"></a>佛已到北方郁单曰取自然粳米。<a id="a-En"></a>迦葉未至。<a id="a-Eo"></a>已坐其床。<a id="a-Ep"></a>迦葉问佛。<a id="a-Eq"></a>复从何来。<a id="a-Er"></a>佛答曰北适郁单曰。<a id="a-Es"></a>取此粳米。<a id="a-Et"></a>卿可食之。<a id="a-Eu"></a>佛饭去后。<a id="a-Ev"></a>迦葉独念。<a id="a-Ew"></a>此大道人。<a id="a-Ex"></a>神妙乃尔。<a id="a-Ey"></a>明日食时。<a id="a-Ez"></a>佛持钵自到其家。<a id="a-F0"></a>取饭而还。<a id="a-F1"></a>食已欲澡漱口无水。<a id="a-F2"></a>天帝释即下以手指地。<a id="a-F3"></a>自然成池。<a id="a-F4"></a>迦葉晡时。<a id="a-F5"></a>彷徉见池怪而问佛。<a id="a-F6"></a>何缘有此。<a id="a-F7"></a>佛告迦葉。<a id="a-F8"></a>朝得汝食。<a id="a-F9"></a>欲漱无水。<a id="a-FA"></a>天帝。<a id="a-FB"></a>指地成池给。<a id="a-FC"></a>用当名此池为指地池。<a id="a-FD"></a>迦葉念曰。<a id="a-FE"></a>大道人神妙。<a id="a-FF"></a>功德无量。<a id="a-FG"></a>后日世尊移近迦葉。<a id="a-FH"></a>坐一树下。<a id="a-FI"></a>夜第一四天王俱下。<a id="a-FJ"></a>听佛说法。<a id="a-FK"></a>四天光影明如盛火。<a id="a-FL"></a>迦葉夜起。<a id="a-FM"></a>见佛前有四火。<a id="a-FN"></a>清旦问佛。<a id="a-FO"></a>大道人。<a id="a-FP"></a>亦事火乎。<a id="a-FQ"></a>佛言。<a id="a-FR"></a>不也。<a id="a-FS"></a>昨夜四天王。<a id="a-FT"></a>来听说法。<a id="a-FU"></a>是其光耳。<a id="a-FV"></a>迦葉复念。<a id="a-FW"></a>是大沙门极神。<a id="a-FX"></a>乃致此天。<a id="a-FY"></a>虽尔故不如我道真。<a id="a-FZ"></a>明日第二天帝释。<a id="a-Fa"></a>夜来听法。<a id="a-Fb"></a>帝释光明倍于四天。<a id="a-Fc"></a>迦葉夜起。<a id="a-Fd"></a>见佛前光。<a id="a-Fe"></a>意而独念。<a id="a-Ff"></a>佛故事火也。<a id="a-Fg"></a>平旦问佛。<a id="a-Fh"></a>得无事火。<a id="a-Fi"></a>明倍昨夜也。<a id="a-Fj"></a>佛言。<a id="a-Fk"></a>帝释来下。<a id="a-Fl"></a>听受经法。<a id="a-Fm"></a>是其光耳。<a id="a-Fn"></a>后夜第七梵天。<a id="a-Fo"></a>又下听法。<a id="a-Fp"></a>梵魔光景。<a id="a-Fq"></a>倍于帝释。<a id="a-Fr"></a>迦葉见光。<a id="a-Fs"></a>疑佛事火。<a id="a-Ft"></a>晨朝问佛。<a id="a-Fu"></a>大道人。<a id="a-Fv"></a>必事火也。<a id="a-Fw"></a>佛告迦葉。<a id="a-Fx"></a>第七梵天。<a id="a-Fy"></a>昨夜听法。<a id="a-Fz"></a>是其光耳。<a id="a-G0"></a>迦葉自念。<a id="a-G1"></a>是大沙门。<a id="a-G2"></a>威神感动。<a id="a-G3"></a>天梵下降。<a id="a-G4"></a>迦葉五百弟子。<a id="a-G5"></a>人事三火。<a id="a-G6"></a>凡千五百火。<a id="a-G7"></a>明旦燃之。<a id="a-G8"></a>火了不燃。<a id="a-G9"></a>怪而白师。<a id="a-GA"></a>师曰。<a id="a-GB"></a>必是佛所为耳。<a id="a-GC"></a>驰往白佛。<a id="a-GD"></a>我五百弟子。<a id="a-GE"></a>今朝燃火。<a id="a-GF"></a>了不肯燃。<a id="a-GG"></a>是佛所为乎。<a id="a-GH"></a>佛告迦葉。<a id="a-GI"></a>欲使燃不。<a id="a-GJ"></a>问之至三。<a id="a-GK"></a>对曰欲使燃。<a id="a-GL"></a>佛言可去。<a id="a-GM"></a>火当燃。<a id="a-GN"></a>应声皆燃。<a id="a-GO"></a>迦葉复念。<a id="a-GP"></a>是大道人。<a id="a-GQ"></a>至神乃尔。</p>
  <p id="aGR">迦葉自事三火。<a id="a-GS"></a>明旦然之。<a id="a-GT"></a>又不可灭。<a id="a-GU"></a>五百弟子。<a id="a-GV"></a>及诸事者。<a id="a-GW"></a>助而灭之。<a id="a-GX"></a>了不可灭。<a id="a-GY"></a>疑佛所作。<a id="a-GZ"></a>便行白佛。<a id="a-Ga"></a>我自事三火。<a id="a-Gb"></a>不可得灭。<a id="a-Gc"></a>佛言。<a id="a-Gd"></a>欲使灭乎。<a id="a-Ge"></a>曰实欲使灭。<a id="a-Gf"></a>佛言。<a id="a-Gg"></a>火可当灭。<a id="a-Gh"></a>应声即灭。<a id="a-Gi"></a>迦葉念曰。<a id="a-Gj"></a>大道人。<a id="a-Gk"></a>极神至妙。<a id="a-Gl"></a>所作皆谐。<a id="a-Gm"></a>后日迦葉。<a id="a-Gn"></a>五百弟子。<a id="a-Go"></a>适共破薪。<a id="a-Gp"></a>各各举斧皆不得下。<a id="a-Gq"></a>懅行白师。<a id="a-Gr"></a>师曰。<a id="a-Gs"></a>是大沙门所为。<a id="a-Gt"></a>即行白佛。<a id="a-Gu"></a>我诸弟子。<a id="a-Gv"></a>向共破薪。<a id="a-Gw"></a>斧举不可得下。<a id="a-Gx"></a>佛言可去。<a id="a-Gy"></a>斧当下。<a id="a-Gz"></a>即下得用。<a id="a-H0"></a>迦葉念曰。<a id="a-H1"></a>是大沙门。<a id="a-H2"></a>神则神矣。<a id="a-H3"></a>后日佛还树下见弃弊衣。<a id="a-H4"></a>念欲浣之。<a id="a-H5"></a>天帝释承佛圣旨。<a id="a-H6"></a>到颇那山上。<a id="a-H7"></a>取四方石一枚。<a id="a-H8"></a>六方石一枚。<a id="a-H9"></a>给用浣晒。<a id="a-HA"></a>迦葉游观见池边两石。<a id="a-HB"></a>怪而问佛。<a id="a-HC"></a>今此池边两石妙好。<a id="a-HD"></a>此从何出。<a id="a-HE"></a>佛告迦葉。<a id="a-HF"></a>吾欲浣濯。<a id="a-HG"></a>及当晒衣。<a id="a-HH"></a>天帝送石。<a id="a-HI"></a>以给吾用。<a id="a-HJ"></a>迦葉复念。<a id="a-HK"></a>瞿昙神德。<a id="a-HL"></a>莫不感动。<a id="a-HM"></a>佛后入指地池澡浴毕。<a id="a-HN"></a>当出无所攀持。<a id="a-HO"></a>池上有树。<a id="a-HP"></a>名曰迦和。<a id="a-HQ"></a>绝大修好。<a id="a-HR"></a>其树曲下就佛。<a id="a-HS"></a>佛牵出池。<a id="a-HT"></a>迦葉见树曲下。<a id="a-HU"></a>怪而又问佛。<a id="a-HV"></a>佛告迦葉。<a id="a-HW"></a>吾朝入池。<a id="a-HX"></a>将欲出水。<a id="a-HY"></a>树神垂枝。<a id="a-HZ"></a>令吾牵出。<a id="a-Ha"></a>迦葉复念。<a id="a-Hb"></a>是大道人。<a id="a-Hc"></a>至德多感。<a id="a-Hd"></a>大树垂下。<a id="a-He"></a>佛欲令迦葉必伏。<a id="a-Hf"></a>便入泥兰禅河。<a id="a-Hg"></a>其水深駃。<a id="a-Hh"></a>佛以神力。<a id="a-Hi"></a>断水令住。<a id="a-Hj"></a>高出人头。<a id="a-Hk"></a>使底扬尘。<a id="a-Hl"></a>佛行其中。<a id="a-Hm"></a>迦葉见佛入水。<a id="a-Hn"></a>恐其没溺。<a id="a-Ho"></a>即将弟子。<a id="a-Hp"></a>乘船救佛。<a id="a-Hq"></a>见水隔起其下扬尘。<a id="a-Hr"></a>见佛大喜。<a id="a-Hs"></a>大道人尚活耶。<a id="a-Ht"></a>又问。<a id="a-Hu"></a>欲上船不。<a id="a-Hv"></a>佛言当上。<a id="a-Hw"></a>佛念当贯船底入。<a id="a-Hx"></a>令无漏迹。<a id="a-Hy"></a>迦葉大惊是大沙门。<a id="a-Hz"></a>妙化难名。<a id="a-I0"></a>时摩竭提国王吏民。<a id="a-I1"></a>以岁会礼。<a id="a-I2"></a>往诣迦葉。<a id="a-I3"></a>相乐七日。<a id="a-I4"></a>迦葉心念。<a id="a-I5"></a>佛德圣明。<a id="a-I6"></a>众人见者。<a id="a-I7"></a>必阻弃我。<a id="a-I8"></a>令其七日不现快乎。<a id="a-I9"></a>佛知其意。<a id="a-IA"></a>即隐七日。<a id="a-IB"></a>至八日旦。<a id="a-IC"></a>迦葉又念。<a id="a-ID"></a>今有余祚。<a id="a-IE"></a>供佛快耶。<a id="a-IF"></a>应念忽至。<a id="a-IG"></a>迦葉大喜。<a id="a-IH"></a>适念欲相供养来何快耶。<a id="a-II"></a>间者那行。<a id="a-IJ"></a>今从何来。<a id="a-IK"></a>佛告迦葉汝心念言。<a id="a-IL"></a>佛德圣明。<a id="a-IM"></a>众人见之。<a id="a-IN"></a>必阻弃我。<a id="a-IO"></a>令其七日不现快乎。<a id="a-IP"></a>是故隐耳。<a id="a-IQ"></a>汝今念我。<a id="a-IR"></a>是故复来。<a id="a-IS"></a>迦葉心念。<a id="a-IT"></a>佛真至神。<a id="a-IU"></a>诚知人念。<a id="a-IV"></a>佛知迦葉心已降伏。<a id="a-IW"></a>便告迦葉。<a id="a-IX"></a>汝非罗汉。<a id="a-IY"></a>不知真道。<a id="a-IZ"></a>何为虚妄。<a id="a-Ia"></a>自称贵乎。<a id="a-Ib"></a>于是迦葉。<a id="a-Ic"></a>心惊毛竖。<a id="a-Id"></a>自知无道。<a id="a-Ie"></a>即稽首言。<a id="a-If"></a>大道人实神圣。<a id="a-Ig"></a>乃知人念。<a id="a-Ih"></a>宁可得从大道人神化禀受经戒。<a id="a-Ii"></a>作沙门耶。<a id="a-Ij"></a>佛言大善。<a id="a-Ik"></a>报汝弟子。<a id="a-Il"></a>卿是国师。<a id="a-Im"></a>今入法服。<a id="a-In"></a>岂可独知乎。<a id="a-Io"></a>迦葉受教。<a id="a-Ip"></a>顾谓弟子。<a id="a-Iq"></a>汝间与我共睹神化。<a id="a-Ir"></a>吾始信解。<a id="a-Is"></a>当作沙门。<a id="a-It"></a>汝等何趣。<a id="a-Iu"></a>五百弟子。<a id="a-Iv"></a>同声对曰。<a id="a-Iw"></a>我等所知。<a id="a-Ix"></a>皆大师恩也。<a id="a-Iy"></a>师所尊信。<a id="a-Iz"></a>愿皆随从。<a id="a-J0"></a>即时师徒。<a id="a-J1"></a>俱共诣佛。<a id="a-J2"></a>稽首白言。<a id="a-J3"></a>我等皆有信意。<a id="a-J4"></a>愿为弟子。<a id="a-J5"></a>佛言。<a id="a-J6"></a>善来比丘。<a id="a-J7"></a>皆成沙门迦葉裘褐水瓶杖屐。<a id="a-J8"></a>诸事火具。<a id="a-J9"></a>悉弃水中。<a id="a-JA"></a>是时迦葉二弟。<a id="a-JB"></a>次曰那提迦葉。<a id="a-JC"></a>幼曰迦耶迦葉。<a id="a-JD"></a>各有二百五十弟子。<a id="a-JE"></a>庐舍止处。<a id="a-JF"></a>列居水边。<a id="a-JG"></a>见诸梵志衣被什物。<a id="a-JH"></a>及事火具。<a id="a-JI"></a>随流漂下。<a id="a-JJ"></a>二弟惊愕。<a id="a-JK"></a>恐兄及诸弟子为人所害。<a id="a-JL"></a>即从门徒。<a id="a-JM"></a>顺河而上。<a id="a-JN"></a>见兄师徒。<a id="a-JO"></a>皆作沙门。<a id="a-JP"></a>怪而问曰。<a id="a-JQ"></a>大兄年高。<a id="a-JR"></a>智慧明远。<a id="a-JS"></a>国王臣民。<a id="a-JT"></a>所共宗事。<a id="a-JU"></a>我意谓兄为得罗汉。<a id="a-JV"></a>反舍梵志道。<a id="a-JW"></a>学沙门法。<a id="a-JX"></a>此非小事。<a id="a-JY"></a>佛道岂尊德独高乎。<a id="a-JZ"></a>迦葉答曰。<a id="a-Ja"></a>佛道最胜。<a id="a-Jb"></a>其法无量。<a id="a-Jc"></a>虽我世学。<a id="a-Jd"></a>未曾有得道神智如佛者也。<a id="a-Je"></a>二弟闻此。<a id="a-Jf"></a>各谓弟子。<a id="a-Jg"></a>吾欲从兄。<a id="a-Jh"></a>汝等何趣五百弟子。<a id="a-Ji"></a>俱发声言。<a id="a-Jj"></a>愿如大师。<a id="a-Jk"></a>皆即稽首。<a id="a-Jl"></a>求作沙门。<a id="a-Jm"></a>佛言善来。<a id="a-Jn"></a>比丘。<a id="a-Jo"></a>皆成沙门。</p>
  <p id="aJp">于时如来。<a id="a-Jq"></a>与千比丘僧。<a id="a-Jr"></a>诣迦耶悉大丛树下坐。<a id="a-Js"></a>而入三昧。<a id="a-Jt"></a>忽然不现。<a id="a-Ju"></a>从东方来。<a id="a-Jv"></a>没于树下。<a id="a-Jw"></a>四方亦尔。<a id="a-Jx"></a>踊住虚空。<a id="a-Jy"></a>而不堕坠。<a id="a-Jz"></a>身出水火。<a id="a-K0"></a>升降自由。<a id="a-K1"></a>诸比丘。<a id="a-K2"></a>仰头喜悦不觉。<a id="a-K3"></a>如来还处本坐。<a id="a-K4"></a>无有觉者。<a id="a-K5"></a>比丘欢喜。<a id="a-K6"></a>前礼佛足。<a id="a-K7"></a>退席白佛。<a id="a-K8"></a>此示现者。<a id="a-K9"></a>名曰何等。<a id="a-KA"></a>佛告比丘。<a id="a-KB"></a>是者名曰神足示现。<a id="a-KC"></a>又有教授示现。<a id="a-KD"></a>比丘谛听。<a id="a-KE"></a>心意识行。<a id="a-KF"></a>因缘染着。<a id="a-KG"></a>决正分部。<a id="a-KH"></a>名曰教授示现。<a id="a-KI"></a>又有说法示现。<a id="a-KJ"></a>比丘谛思。<a id="a-KK"></a>自爱色为衰。<a id="a-KL"></a>六情所爱为衰。<a id="a-KM"></a>衰不止便苦生。<a id="a-KN"></a>何谓苦生。<a id="a-KO"></a>淫怒痴火起。<a id="a-KP"></a>便有痛痒。<a id="a-KQ"></a>老病死畏。<a id="a-KR"></a>是为说法示现。<a id="a-KS"></a>佛说法三转。<a id="a-KT"></a>时千比丘。<a id="a-KU"></a>漏尽望断。<a id="a-KV"></a>皆得阿罗汉。<a id="a-KW"></a>佛为比丘。<a id="a-KX"></a>而作颂曰。</p>
  <p id="aKY">今者千比丘　　长老有尊德</p>
  <p id="aKZ">改邪修正见　　无想入禅慧</p>
  <p id="aKa">说是法时。<a id="a-Kb"></a>天龙鬼神莫不乐闻。</p>
  <p data-pb></p>
  <h2 id="aKc">度瓶沙王品第四</h2>
  <p id="aKd">于时世尊。<a id="a-Ke"></a>欲诣罗阅只。<a id="a-Kf"></a>度于君民。<a id="a-Kg"></a>即日罗阅只王遣使者。<a id="a-Kh"></a>奉命诣佛。<a id="a-Ki"></a>修敬尽恭。<a id="a-Kj"></a>礼毕陈言。<a id="a-Kk"></a>国主瓶沙。<a id="a-Kl"></a>稽首坐前。<a id="a-Km"></a>近承释尊。<a id="a-Kn"></a>道成号佛。<a id="a-Ko"></a>天人杂类。<a id="a-Kp"></a>庆赖遇时。<a id="a-Kq"></a>伏惟世尊。<a id="a-Kr"></a>兴利康宁。<a id="a-Ks"></a>愿垂覆育。<a id="a-Kt"></a>照临鄙国。<a id="a-Ku"></a>饥渴圣化。<a id="a-Kv"></a>虚心踊逸。<a id="a-Kw"></a>哀矜群庶。<a id="a-Kx"></a>令得解脱佛敕比丘。<a id="a-Ky"></a>汝等速严。<a id="a-Kz"></a>当就王请。<a id="a-L0"></a>比丘受教。<a id="a-L1"></a>严毕翼从。<a id="a-L2"></a>使者驰白。<a id="a-L3"></a>世尊以顾。<a id="a-L4"></a>将千比丘僧。<a id="a-L5"></a>今顿须波罗致树下。<a id="a-L6"></a>去城四十里。<a id="a-L7"></a>王即案先王遗令。<a id="a-L8"></a>若佛入国。<a id="a-L9"></a>当自出迎。<a id="a-LA"></a>迎之者。<a id="a-LB"></a>得福无量。<a id="a-LC"></a>即便敕严车千乘。<a id="a-LD"></a>马万匹。<a id="a-LE"></a>从人七千。<a id="a-LF"></a>严毕升车。<a id="a-LG"></a>出宫趣城。<a id="a-LH"></a>城门自闭。<a id="a-LI"></a>车马俱踬。<a id="a-LJ"></a>王甚惊怖。<a id="a-LK"></a>惧有大灾。<a id="a-LL"></a>吾罪重矣。<a id="a-LM"></a>而有斯祸。<a id="a-LN"></a>空中声曰。<a id="a-LO"></a>王宿愿人。<a id="a-LP"></a>今系在狱。<a id="a-LQ"></a>誓要相连。<a id="a-LR"></a>是使门闭。<a id="a-LS"></a>即便大赦解放。<a id="a-LT"></a>囚人门霍自开。<a id="a-LU"></a>得诣佛所。<a id="a-LV"></a>王遥见如来相好光光。<a id="a-LW"></a>即便下车。<a id="a-LX"></a>却从解剑。<a id="a-LY"></a>佛知瓶沙性素憍豪刚强贡高。<a id="a-LZ"></a>欲令速解化王从者仪式。<a id="a-La"></a>若王瓶沙。<a id="a-Lb"></a>顾视从者。<a id="a-Lc"></a>似己无异。<a id="a-Ld"></a>惧佛不识。<a id="a-Le"></a>头面礼足。<a id="a-Lf"></a>右绕三匝。<a id="a-Lg"></a>礼毕自陈。<a id="a-Lh"></a>我是摩竭提王瓶沙身也。<a id="a-Li"></a>如是至三。<a id="a-Lj"></a>佛告王曰。<a id="a-Lk"></a>吾照卿心。<a id="a-Ll"></a>何但卿形。<a id="a-Lm"></a>瓶沙大喜。<a id="a-Ln"></a>即退就坐。<a id="a-Lo"></a>群臣庶民。<a id="a-Lp"></a>各尽其敬。<a id="a-Lq"></a>中有作礼者。<a id="a-Lr"></a>自名字者。<a id="a-Ls"></a>直揖拜者。<a id="a-Lt"></a>礼毕却住。<a id="a-Lu"></a>佛命令坐。<a id="a-Lv"></a>受教就席。<a id="a-Lw"></a>佛告瓶沙。<a id="a-Lx"></a>宿福为王。<a id="a-Ly"></a>今复增益。<a id="a-Lz"></a>使王国界人民。<a id="a-M0"></a>忠孝富乐。<a id="a-M1"></a>无忧福护。<a id="a-M2"></a>有德吉。<a id="a-M3"></a>无不利。<a id="a-M4"></a>众会有疑。<a id="a-M5"></a>郁俾迦葉。<a id="a-M6"></a>名声先达。<a id="a-M7"></a>今与佛俱。<a id="a-M8"></a>谁应作师。<a id="a-M9"></a>佛察众念。<a id="a-MA"></a>便告迦葉。<a id="a-MB"></a>其有杀生祠祀。<a id="a-MC"></a>欲望其福。<a id="a-MD"></a>宁能得不。<a id="a-ME"></a>入于山中。<a id="a-MF"></a>求道无师。<a id="a-MG"></a>能得道不。<a id="a-MH"></a>迦葉白佛。<a id="a-MI"></a>杀生祠祀。<a id="a-MJ"></a>不得其福。<a id="a-MK"></a>天神不食。<a id="a-ML"></a>杀者得罪。<a id="a-MM"></a>学道无师。<a id="a-MN"></a>道终不成。<a id="a-MO"></a>迦葉白佛。<a id="a-MP"></a>我前事火。<a id="a-MQ"></a>昼夜不懈。<a id="a-MR"></a>勤苦积年。<a id="a-MS"></a>好术弟子。<a id="a-MT"></a>凡有五百人。<a id="a-MU"></a>精锐燃火。<a id="a-MV"></a>不避寒暑。<a id="a-MW"></a>年耆根熟。<a id="a-MX"></a>永无仿佛。<a id="a-MY"></a>先人传惑。<a id="a-MZ"></a>以授后生。<a id="a-Ma"></a>自称是道。<a id="a-Mb"></a>唐苦无报。<a id="a-Mc"></a>今得佛教。<a id="a-Md"></a>洗浣心垢。<a id="a-Me"></a>已得罗汉。<a id="a-Mf"></a>佛告迦葉。<a id="a-Mg"></a>现汝罗汉神足。<a id="a-Mh"></a>迦葉受敕。<a id="a-Mi"></a>即入静定。<a id="a-Mj"></a>身升虚空。<a id="a-Mk"></a>去地数丈。<a id="a-Ml"></a>从腰以上火。<a id="a-Mm"></a>腰以下水。<a id="a-Mn"></a>更从腰以上水。<a id="a-Mo"></a>腰以下火。<a id="a-Mp"></a>以水雨火。<a id="a-Mq"></a>衣燥不软。<a id="a-Mr"></a>住空现变。<a id="a-Ms"></a>出没七反。<a id="a-Mt"></a>从身出光。<a id="a-Mu"></a>五色赫奕。<a id="a-Mv"></a>飞从东来。<a id="a-Mw"></a>没佛坐前。<a id="a-Mx"></a>四方上下。<a id="a-My"></a>化现亦尔。<a id="a-Mz"></a>变毕叉手。<a id="a-N0"></a>长跪白佛。<a id="a-N1"></a>弟子迦葉。<a id="a-N2"></a>蒙佛慈恩。<a id="a-N3"></a>解脱罪缚。<a id="a-N4"></a>如来特尊。<a id="a-N5"></a>三界顶受。<a id="a-N6"></a>佛为迦葉。<a id="a-N7"></a>而作颂曰。</p>
  <p id="aN8">若人寿百岁　　奉火修异术</p>
  <p id="aN9">不如尊正谛　　其明照一切</p>
  <p id="aNA">若人寿百岁　　学邪志不善</p>
  <p id="aNB">不如生一日　　精进受正法</p>
  <p id="aNC">王及群臣。<a id="a-ND"></a>乃知迦葉是佛弟子。<a id="a-NE"></a>佛告瓶沙。<a id="a-NF"></a>天下人眼。<a id="a-NG"></a>不但视色。<a id="a-NH"></a>苦乐无常。<a id="a-NI"></a>身不得久。<a id="a-NJ"></a>天下人意。<a id="a-NK"></a>多恶少善。<a id="a-NL"></a>思想万端。<a id="a-NM"></a>趣欲快意。<a id="a-NN"></a>能弃此志。<a id="a-NO"></a>亦可得道。<a id="a-NP"></a>功齐迦葉。<a id="a-NQ"></a>无以豪贵。<a id="a-NR"></a>自恣其情。<a id="a-NS"></a>无以自在。<a id="a-NT"></a>贪淫无厌。<a id="a-NU"></a>无以豪强侵陵弱者。<a id="a-NV"></a>无以嗔怒抂杀无过莫随淫心。<a id="a-NW"></a>莫随贪心。<a id="a-NX"></a>莫随怒心。<a id="a-NY"></a>息恶令善。<a id="a-NZ"></a>信守真言。<a id="a-Na"></a>当念死剧者病苦剧。<a id="a-Nb"></a>思惟所行。<a id="a-Nc"></a>亦复可得。<a id="a-Nd"></a>迦葉神足。<a id="a-Ne"></a>若眼视色。<a id="a-Nf"></a>心当抑却。<a id="a-Ng"></a>好丑不动。<a id="a-Nh"></a>耳听众声。<a id="a-Ni"></a>心当制持。<a id="a-Nj"></a>无所喜怒。<a id="a-Nk"></a>鼻嗅香臭。<a id="a-Nl"></a>心当制伏。<a id="a-Nm"></a>情无所著。<a id="a-Nn"></a>口贪众味。<a id="a-No"></a>心当秉持。<a id="a-Np"></a>想无所起。<a id="a-Nq"></a>身更所著。<a id="a-Nr"></a>心当制止。<a id="a-Ns"></a>识无绮可五阴外来。<a id="a-Nt"></a>制者由心。<a id="a-Nu"></a>六情无主。<a id="a-Nv"></a>阴衰无名。<a id="a-Nw"></a>迦葉功德。<a id="a-Nx"></a>修之便是。<a id="a-Ny"></a>人生受形。<a id="a-Nz"></a>多忧苦恼。<a id="a-O0"></a>饥渴寒热。<a id="a-O1"></a>愚计为乐。<a id="a-O2"></a>智士是苦。<a id="a-O3"></a>妻子荣利。<a id="a-O4"></a>世人迷惑。<a id="a-O5"></a>凡此众事。<a id="a-O6"></a>无不分散。<a id="a-O7"></a>千岁万年。<a id="a-O8"></a>皆归磨灭。<a id="a-O9"></a>佛为瓶沙而作颂曰。</p>
  <p id="aOA">夫为世间将　　顺正不阿抂</p>
  <p id="aOB">矜导示礼仪　　如是为法王</p>
  <p id="aOC">多愍善恕正　　仁爱好利人</p>
  <p id="aOD">既利以平均　　如是众附亲</p>
  <p id="aOE">佛告瓶沙。<a id="a-OF"></a>王作宫舍。<a id="a-OG"></a>从来几岁。<a id="a-OH"></a>王顾问傍臣。<a id="a-OI"></a>傍臣对曰。<a id="a-OJ"></a>造起宫舍。<a id="a-OK"></a>七八百年。<a id="a-OL"></a>佛问诸臣。<a id="a-OM"></a>凡更几王。<a id="a-ON"></a>臣即对曰。<a id="a-OO"></a>二十余王。<a id="a-OP"></a>佛问瓶沙。<a id="a-OQ"></a>皆识诸王不。<a id="a-OR"></a>瓶沙答曰。<a id="a-OS"></a>唯识我父。<a id="a-OT"></a>不识先人。<a id="a-OU"></a>佛告瓶沙。<a id="a-OV"></a>但地有常。<a id="a-OW"></a>人无常也。<a id="a-OX"></a>人自爱身者。<a id="a-OY"></a>不当杀害于命。<a id="a-OZ"></a>不当诽谤有道。<a id="a-Oa"></a>众生生死皆由恩爱。<a id="a-Ob"></a>父母自言。<a id="a-Oc"></a>是我所生。<a id="a-Od"></a>是我之子。<a id="a-Oe"></a>子非父母所致。<a id="a-Of"></a>皆是前世持戒完具。<a id="a-Og"></a>乃得作人。<a id="a-Oh"></a>为恶行者。<a id="a-Oi"></a>死堕地狱畜生饿鬼。<a id="a-Oj"></a>自从行致。<a id="a-Ok"></a>不由他生。<a id="a-Ol"></a>罪福明正。<a id="a-Om"></a>王甚思之。<a id="a-On"></a>佛告王曰。<a id="a-Oo"></a>儿在胎中。<a id="a-Op"></a>若有盲聋。<a id="a-Oq"></a>母豫知不耶。<a id="a-Or"></a>王答佛言。<a id="a-Os"></a>实不豫知。<a id="a-Ot"></a>佛言。<a id="a-Ou"></a>此儿宿命罪行使然。<a id="a-Ov"></a>非父母过。<a id="a-Ow"></a>儿在胎中。<a id="a-Ox"></a>若其圣明。<a id="a-Oy"></a>母不豫知。<a id="a-Oz"></a>皆由履行清纯。<a id="a-P0"></a>非父母力。<a id="a-P1"></a>此理明验。<a id="a-P2"></a>王善惟之。<a id="a-P3"></a>世人得罪。<a id="a-P4"></a>其行有三。<a id="a-P5"></a>口言伤人。<a id="a-P6"></a>身行暴害。<a id="a-P7"></a>心专妒嫉。<a id="a-P8"></a>能捡此三。<a id="a-P9"></a>虽未便得泥洹。<a id="a-PA"></a>天上人中。<a id="a-PB"></a>豪贵自由。<a id="a-PC"></a>原于人本。<a id="a-PD"></a>从痴有形。<a id="a-PE"></a>从形生情。<a id="a-PF"></a>从情生识。<a id="a-PG"></a>从识生欲。<a id="a-PH"></a>从欲有父子从父子生恩爱。<a id="a-PI"></a>从恩爱生忧悲。<a id="a-PJ"></a>展转五道。<a id="a-PK"></a>无有休止。<a id="a-PL"></a>人亦不知生所从来死所趣向。<a id="a-PM"></a>不识其根。<a id="a-PN"></a>各相字名言。<a id="a-PO"></a>是父是子。<a id="a-PP"></a>唯得道者。<a id="a-PQ"></a>乃知其原。<a id="a-PR"></a>生死因缘。<a id="a-PS"></a>本从痴起。<a id="a-PT"></a>一切无常。<a id="a-PU"></a>大王受持。</p>
  <p id="aPV">佛告瓶沙。<a id="a-PW"></a>若国善人。<a id="a-PX"></a>谨顺忠孝。<a id="a-PY"></a>廉贞敬让。<a id="a-PZ"></a>才博智远。<a id="a-Pa"></a>不犯王法。<a id="a-Pb"></a>本非贵族。<a id="a-Pc"></a>王何异待。<a id="a-Pd"></a>王答佛言。<a id="a-Pe"></a>姓名显达。<a id="a-Pf"></a>择能授职。<a id="a-Pg"></a>佛告大王。<a id="a-Ph"></a>道法无亲。<a id="a-Pi"></a>唯善是辅。<a id="a-Pj"></a>成持五戒。<a id="a-Pk"></a>名清信士。<a id="a-Pl"></a>精进直入。<a id="a-Pm"></a>见谛不回。<a id="a-Pn"></a>便得须陀洹。<a id="a-Po"></a>斯陀含。<a id="a-Pp"></a>阿那含。<a id="a-Pq"></a>阿罗汉。<a id="a-Pr"></a>各因本心。<a id="a-Ps"></a>道位次叙。<a id="a-Pt"></a>佛说是时。<a id="a-Pu"></a>王及国人。<a id="a-Pv"></a>一万二千。<a id="a-Pw"></a>诸天八万。<a id="a-Px"></a>皆见道迹。<a id="a-Py"></a>佛告瓶沙。<a id="a-Pz"></a>王来已久。<a id="a-Q0"></a>宫远早还。<a id="a-Q1"></a>牛马人从。<a id="a-Q2"></a>停住劳疲。<a id="a-Q3"></a>比于后日。<a id="a-Q4"></a>吾当诣城。<a id="a-Q5"></a>王起礼佛。<a id="a-Q6"></a>受戒而退。<a id="a-Q7"></a>群臣从官。<a id="a-Q8"></a>喜前受戒。<a id="a-Q9"></a>当王群臣受五戒时。<a id="a-QA"></a>内外人马。<a id="a-QB"></a>寂然无声。<a id="a-QC"></a>诸婆罗门。<a id="a-QD"></a>感化心伏。<a id="a-QE"></a>皆前受戒。<a id="a-QF"></a>欢喜而退。<a id="a-QG"></a>王升车已。<a id="a-QH"></a>群臣跪贺大王功德。<a id="a-QI"></a>值佛出世。<a id="a-QJ"></a>并令臣等沐浴清化。<a id="a-QK"></a>瓶沙归宫。<a id="a-QL"></a>教敕宫内。<a id="a-QM"></a>奉斋持戒。<a id="a-QN"></a>国内一切。<a id="a-QO"></a>信解欢喜。<a id="a-QP"></a>忉利天帝。<a id="a-QQ"></a>华散佛上。<a id="a-QR"></a>于时坐中。<a id="a-QS"></a>有豪长者。<a id="a-QT"></a>名迦兰陀。<a id="a-QU"></a>心中念言。<a id="a-QV"></a>可惜我园。<a id="a-QW"></a>施与尼揵。<a id="a-QX"></a>佛当先至奉佛及僧。<a id="a-QY"></a>悔恨前施。<a id="a-QZ"></a>永为弃捐。<a id="a-Qa"></a>长者至心。<a id="a-Qb"></a>卧不安席。<a id="a-Qc"></a>先福追逮。<a id="a-Qd"></a>福德应全。<a id="a-Qe"></a>大鬼将军名曰半师。<a id="a-Qf"></a>承佛神旨。<a id="a-Qg"></a>知其心念。<a id="a-Qh"></a>即召阅叉。<a id="a-Qi"></a>推逐尼揵。<a id="a-Qj"></a>裸形无耻。<a id="a-Qk"></a>不应止此。<a id="a-Ql"></a>鬼师奉敕。<a id="a-Qm"></a>挝打尼揵。<a id="a-Qn"></a>拖拽器物。<a id="a-Qo"></a>尼揵惊怖。<a id="a-Qp"></a>驰走而言。<a id="a-Qq"></a>此何恶人。<a id="a-Qr"></a>暴害乃尔。<a id="a-Qs"></a>鬼师答曰。<a id="a-Qt"></a>长者迦兰陀。<a id="a-Qu"></a>当持竹园。<a id="a-Qv"></a>作佛精舍。<a id="a-Qw"></a>大鬼将军半师。<a id="a-Qx"></a>见敕逐汝辈耳。<a id="a-Qy"></a>明日尼揵。<a id="a-Qz"></a>共诣长者。<a id="a-R0"></a>深责所以。<a id="a-R1"></a>何故改施令吾等类被乎委顿不。<a id="a-R2"></a>谓长者见困如此。<a id="a-R3"></a>迦兰陀。<a id="a-R4"></a>心喜吾愿遂矣。<a id="a-R5"></a>佛圣广覆照我至心。<a id="a-R6"></a>即答尼犍曰。<a id="a-R7"></a>此诸鬼师。<a id="a-R8"></a>强暴含嗔。<a id="a-R9"></a>惧必作害。<a id="a-RA"></a>不如委去更求其安。<a id="a-RB"></a>尼揵怼恨。<a id="a-RC"></a>即日恚去。<a id="a-RD"></a>长者欢喜。<a id="a-RE"></a>修立精舍僧房坐具。<a id="a-RF"></a>众严都毕。<a id="a-RG"></a>行诣树王祠处。<a id="a-RH"></a>请佛及僧众祐。<a id="a-RI"></a>受施止顿。<a id="a-RJ"></a>一时大化普济。<a id="a-RK"></a>靡不欣乐。</p>
  <p data-pb></p>
  <h2 id="aRL">舍利弗大目揵连来学品第五</h2>
  <p id="aRM">佛在罗阅只竹园精舍。<a id="a-RN"></a>与大比丘僧千人俱。<a id="a-RO"></a>皆得应真郁俾罗等。<a id="a-RP"></a>彼有一卿。<a id="a-RQ"></a>名曰那罗陀。<a id="a-RR"></a>故有梵志。<a id="a-RS"></a>字曰沙然。<a id="a-RT"></a>精修仙行。<a id="a-RU"></a>延纳来学。<a id="a-RV"></a>好仙弟子。<a id="a-RW"></a>凡有二百五十人。<a id="a-RX"></a>门徒之中。<a id="a-RY"></a>有二人高足难齐。<a id="a-RZ"></a>一名优波替。<a id="a-Ra"></a>次曰拘律陀。<a id="a-Rb"></a>才明深远。<a id="a-Rc"></a>研精通微妙然得病。<a id="a-Rd"></a>自知将终。<a id="a-Re"></a>告于二贤。<a id="a-Rf"></a>此诸新学。<a id="a-Rg"></a>志存道行。<a id="a-Rh"></a>累卿二人。<a id="a-Ri"></a>必令全志。<a id="a-Rj"></a>二人敬诺。<a id="a-Rk"></a>受教奉行。<a id="a-Rl"></a>是时世尊。<a id="a-Rm"></a>敕比丘頞陛汝行宣化。<a id="a-Rn"></a>往必有度所可见者。<a id="a-Ro"></a>其智明远。<a id="a-Rp"></a>自舍如来。<a id="a-Rq"></a>无能与论。<a id="a-Rr"></a>若与相见。<a id="a-Rs"></a>直说法本。<a id="a-Rt"></a>勿与酬酢。<a id="a-Ru"></a>以致其嗤。<a id="a-Rv"></a>頞陛受敕。<a id="a-Rw"></a>整服持钵。<a id="a-Rx"></a>礼佛而行。<a id="a-Ry"></a>时优波替。<a id="a-Rz"></a>从诸弟子。<a id="a-S0"></a>相随游观。<a id="a-S1"></a>遥见頞陛。<a id="a-S2"></a>威仪庠雅。<a id="a-S3"></a>未曾闻睹。<a id="a-S4"></a>何所法像。<a id="a-S5"></a>被服改俗。<a id="a-S6"></a>须至当问。<a id="a-S7"></a>二人俱前。<a id="a-S8"></a>相逢中路。<a id="a-S9"></a>便问頞陛。<a id="a-SA"></a>章服反常。<a id="a-SB"></a>何所从出。<a id="a-SC"></a>岂有师宗可得闻乎。<a id="a-SD"></a>于时頞陛。<a id="a-SE"></a>以颂答曰。</p>
  <p id="aSF">我年既幼稚　　学日又初浅</p>
  <p id="aSG">岂能宣至真　　如来广大义</p>
  <p id="aSH">一切诸法本　　因缘空无主</p>
  <p id="aSI">息心达本源　　故号为沙门</p>
  <p id="aSJ">优波替。<a id="a-SK"></a>方闻法义。<a id="a-SL"></a>寻思至理。<a id="a-SM"></a>而自惟曰。<a id="a-SN"></a>吾小好学。<a id="a-SO"></a>八岁从师。<a id="a-SP"></a>至年十六。<a id="a-SQ"></a>古仙道术。<a id="a-SR"></a>靡书不综。<a id="a-SS"></a>十六大国。<a id="a-ST"></a>谓吾广博。<a id="a-SU"></a>未曾闻斯真要之义。<a id="a-SV"></a>今偶出游。<a id="a-SW"></a>遇此宝藏。<a id="a-SX"></a>此言之妙。<a id="a-SY"></a>美于甘露。<a id="a-SZ"></a>心寤意解。<a id="a-Sa"></a>便逮法眼。<a id="a-Sb"></a>旋还精舍。<a id="a-Sc"></a>欣悦无量。<a id="a-Sd"></a>拘律陀。<a id="a-Se"></a>见彼容悦。<a id="a-Sf"></a>疑得甘露。<a id="a-Sg"></a>即问优波替。<a id="a-Sh"></a>得甘露那。<a id="a-Si"></a>勿违本要。<a id="a-Sj"></a>惠及少少。<a id="a-Sk"></a>优波替。<a id="a-Sl"></a>具向拘律陀说所闻偈。<a id="a-Sm"></a>一闻不解。<a id="a-Sn"></a>再说乃了。<a id="a-So"></a>寻思反覆。<a id="a-Sp"></a>亦得法眼。<a id="a-Sq"></a>二人议曰。<a id="a-Sr"></a>本愿甘露。<a id="a-Ss"></a>今得服尝。<a id="a-St"></a>宁可共诣大沙门所。<a id="a-Su"></a>就彼海渊。<a id="a-Sv"></a>沐浴清华。<a id="a-Sw"></a>议合心同。<a id="a-Sx"></a>严办当发。<a id="a-Sy"></a>拘律陀念曰。<a id="a-Sz"></a>吾师临终。<a id="a-T0"></a>嘱授弟子。<a id="a-T1"></a>令吾成济。<a id="a-T2"></a>今便委弃。<a id="a-T3"></a>义所不安。<a id="a-T4"></a>便告弟子。<a id="a-T5"></a>彼大沙门。<a id="a-T6"></a>有甘露仙。<a id="a-T7"></a>化坏裂俗网。<a id="a-T8"></a>息心寂行。<a id="a-T9"></a>吾欲启请。<a id="a-TA"></a>穷微反真汝将何趣。<a id="a-TB"></a>门徒对曰。<a id="a-TC"></a>今得视听。<a id="a-TD"></a>是大师恩。<a id="a-TE"></a>大人宗仰。<a id="a-TF"></a>承命踊逸。<a id="a-TG"></a>贪羡甘露。<a id="a-TH"></a>愿从下风。<a id="a-TI"></a>师徒志合。<a id="a-TJ"></a>即出所止。<a id="a-TK"></a>往诣竹园。<a id="a-TL"></a>于时世尊。<a id="a-TM"></a>告诸比丘。<a id="a-TN"></a>今有二贤。<a id="a-TO"></a>从诸弟子。<a id="a-TP"></a>乘本愿行。<a id="a-TQ"></a>欲作沙门劝成其功者。<a id="a-TR"></a>頞陛力也。<a id="a-TS"></a>比丘承教。<a id="a-TT"></a>延望其众。<a id="a-TU"></a>忧波替拘律陀等。<a id="a-TV"></a>遥见如来相好晖光。<a id="a-TW"></a>神动情震。<a id="a-TX"></a>自惟叹曰。<a id="a-TY"></a>幸哉余生。<a id="a-TZ"></a>得奉清诲。<a id="a-Ta"></a>其荣难云。<a id="a-Tb"></a>延趣坐前。<a id="a-Tc"></a>头面礼佛。<a id="a-Td"></a>礼毕嘉欢重喜无量。<a id="a-Te"></a>斯须乃进。<a id="a-Tf"></a>具陈情言。<a id="a-Tg"></a>替等罪弊随流入渊。<a id="a-Th"></a>始于今日。<a id="a-Ti"></a>反俗极源。<a id="a-Tj"></a>愿蒙接纳。<a id="a-Tk"></a>得充僧次。<a id="a-Tl"></a>即便许可。<a id="a-Tm"></a>头发自落。<a id="a-Tn"></a>皆成沙门。<a id="a-To"></a>佛告诸比丘。<a id="a-Tp"></a>此二人者。<a id="a-Tq"></a>愿于古佛。<a id="a-Tr"></a>待吾道成。<a id="a-Ts"></a>侍卫左右。<a id="a-Tt"></a>佛谓忧波替。<a id="a-Tu"></a>高世之号。<a id="a-Tv"></a>花而不实。<a id="a-Tw"></a>复汝本字。<a id="a-Tx"></a>为舍利弗。<a id="a-Ty"></a>拘律陀。<a id="a-Tz"></a>还字大目揵连。<a id="a-U0"></a>因本说法。<a id="a-U1"></a>逮得罗汉。<a id="a-U2"></a>佛敕侍者。<a id="a-U3"></a>古千比丘。<a id="a-U4"></a>暮当结戒。<a id="a-U5"></a>不得他行。<a id="a-U6"></a>即夜行筹数。<a id="a-U7"></a>得千二百五十人。<a id="a-U8"></a>佛结戒竟。<a id="a-U9"></a>比丘欢喜。<a id="a-UA"></a>莫不肃然。<a id="a-UB"></a>礼佛而退。</p>
  <p data-pb></p>
  <h2 id="aUC">还本国品第六</h2>
  <p id="aUD">于是如来将归舍夷。<a id="a-UE"></a>与大比丘僧。<a id="a-UF"></a>皆得应真。<a id="a-UG"></a>神静通微。<a id="a-UH"></a>明晓三世众生行源。<a id="a-UI"></a>贤者舍利弗。<a id="a-UJ"></a>大目揵连。<a id="a-UK"></a>郁俾迦葉。<a id="a-UL"></a>那提迦葉。<a id="a-UM"></a>伽耶迦葉等。<a id="a-UN"></a>一千二百五十人。<a id="a-UO"></a>是时迦维罗越王阅头檀。<a id="a-UP"></a>遣梵志忧陀耶。<a id="a-UQ"></a>来诣竹园。<a id="a-UR"></a>请佛还国。<a id="a-US"></a>尔时忧陀耶。<a id="a-UT"></a>见佛相好。<a id="a-UU"></a>明晖天地。<a id="a-UV"></a>五情实喜。<a id="a-UW"></a>头脑礼足。<a id="a-UX"></a>却住一面。<a id="a-UY"></a>心意齐整。<a id="a-UZ"></a>长跪白佛。<a id="a-Ua"></a>父王远谢悉达。<a id="a-Ub"></a>闻汝道成。<a id="a-Uc"></a>复度一切。<a id="a-Ud"></a>我独不蒙本要。<a id="a-Ue"></a>当还。<a id="a-Uf"></a>今故遣使。<a id="a-Ug"></a>佛问忧陀。<a id="a-Uh"></a>父王起居安不。<a id="a-Ui"></a>忧陀白佛。<a id="a-Uj"></a>大王无恙。<a id="a-Uk"></a>唯思世尊。<a id="a-Ul"></a>佛告忧陀。<a id="a-Um"></a>乐此道不。<a id="a-Un"></a>忧陀对曰。<a id="a-Uo"></a>甚乐世尊。<a id="a-Up"></a>佛授忧陀。<a id="a-Uq"></a>使作沙门。<a id="a-Ur"></a>授其法戒。<a id="a-Us"></a>忧陀自念。<a id="a-Ut"></a>今为弟子。<a id="a-Uu"></a>无缘复还。<a id="a-Uv"></a>王须消息。<a id="a-Uw"></a>因谁报命。<a id="a-Ux"></a>佛知忧陀心念。<a id="a-Uy"></a>欲还行矣。<a id="a-Uz"></a>忧陀莫亲世业恋着故家。<a id="a-V0"></a>忧陀白佛。<a id="a-V1"></a>佛当还至舍夷国不。<a id="a-V2"></a>佛言当还。<a id="a-V3"></a>忧陀受敕。<a id="a-V4"></a>退跪白佛。<a id="a-V5"></a>不审何日当至。<a id="a-V6"></a>佛告忧陀。<a id="a-V7"></a>却后七日。<a id="a-V8"></a>必至舍夷。<a id="a-V9"></a>忧陀欢喜。<a id="a-VA"></a>礼佛而去。<a id="a-VB"></a>于是忧陀耶。<a id="a-VC"></a>还至舍夷。<a id="a-VD"></a>诣宫求通。<a id="a-VE"></a>门监白曰。<a id="a-VF"></a>忧陀使还在门求见。<a id="a-VG"></a>王教推问。<a id="a-VH"></a>吾望忧陀如渴欲饮。<a id="a-VI"></a>何故稽停。<a id="a-VJ"></a>方白求通推应坐者反覆至三。<a id="a-VK"></a>然后乃前。<a id="a-VL"></a>王见忧陀。<a id="a-VM"></a>已受法服。<a id="a-VN"></a>而问忧陀。<a id="a-VO"></a>卿作沙门。<a id="a-VP"></a>那忧陀答曰。<a id="a-VQ"></a>以服佛法。<a id="a-VR"></a>王问忧陀。<a id="a-VS"></a>悉达在宫。<a id="a-VT"></a>与卿独亲。<a id="a-VU"></a>入出周旋。<a id="a-VV"></a>无所关白。<a id="a-VW"></a>今使来还。<a id="a-VX"></a>何得自外诣门求通耶。<a id="a-VY"></a>忧陀答王。<a id="a-VZ"></a>佛教比丘。<a id="a-Va"></a>莫亲白衣恋于家居。<a id="a-Vb"></a>道俗异故。<a id="a-Vc"></a>王问忧陀。<a id="a-Vd"></a>吾子在宫。<a id="a-Ve"></a>衣服极好。<a id="a-Vf"></a>今者为道。<a id="a-Vg"></a>所著何衣。<a id="a-Vh"></a>忧陀指衣。<a id="a-Vi"></a>所服如此。<a id="a-Vj"></a>王即堕泪曰。<a id="a-Vk"></a>悉达在家。<a id="a-Vl"></a>吾为作宫。<a id="a-Vm"></a>七宝刻镂。<a id="a-Vn"></a>极世珍妙。<a id="a-Vo"></a>于今屋室。<a id="a-Vp"></a>何如我许。<a id="a-Vq"></a>忧陀答王。<a id="a-Vr"></a>常处树下。<a id="a-Vs"></a>诸佛世尊。<a id="a-Vt"></a>道法皆尔。<a id="a-Vu"></a>王问忧陀。<a id="a-Vv"></a>吾子在宫。<a id="a-Vw"></a>茵耨綩綖。<a id="a-Vx"></a>锦绣细软。<a id="a-Vy"></a>今所坐具。<a id="a-Vz"></a>皆有何等。<a id="a-W0"></a>忧陀答王。<a id="a-W1"></a>所坐用草。<a id="a-W2"></a>清素除贪。<a id="a-W3"></a>王问忧陀。<a id="a-W4"></a>悉达在家。<a id="a-W5"></a>吾为作厨。<a id="a-W6"></a>甘肥众美。<a id="a-W7"></a>今所饭食。<a id="a-W8"></a>复有何物忧陀答曰。<a id="a-W9"></a>至时持钵。<a id="a-WA"></a>往福众生。<a id="a-WB"></a>食无粗细。<a id="a-WC"></a>咒愿施家。<a id="a-WD"></a>王闻是语。<a id="a-WE"></a>即复流泪。<a id="a-WF"></a>王问忧陀。<a id="a-WG"></a>悉达眠时。<a id="a-WH"></a>吾欲令觉弹琴弦歌。<a id="a-WI"></a>然后乃觉。<a id="a-WJ"></a>今在深山。<a id="a-WK"></a>何用觉乎。<a id="a-WL"></a>忧陀答王。<a id="a-WM"></a>如来三昧。<a id="a-WN"></a>无有昼夜。<a id="a-WO"></a>王问忧陀。<a id="a-WP"></a>吾子在宫。<a id="a-WQ"></a>若其澡浴。<a id="a-WR"></a>八种香汁。<a id="a-WS"></a>若今澡浴。<a id="a-WT"></a>皆有何物。<a id="a-WU"></a>忧陀答王。<a id="a-WV"></a>八解正水。<a id="a-WW"></a>以洗心垢。<a id="a-WX"></a>王问忧陀。<a id="a-WY"></a>悉达在国。<a id="a-WZ"></a>栴檀苏合。<a id="a-Wa"></a>以涂子身。<a id="a-Wb"></a>今者为道。<a id="a-Wc"></a>为有何物。<a id="a-Wd"></a>忧陀答王。<a id="a-We"></a>戒定慧品。<a id="a-Wf"></a>香熏八难。<a id="a-Wg"></a>王问忧陀。<a id="a-Wh"></a>悉达在家。<a id="a-Wi"></a>吾为作床。<a id="a-Wj"></a>精宝四种。<a id="a-Wk"></a>于今所坐何物用作。<a id="a-Wl"></a>忧陀答曰。<a id="a-Wm"></a>四禅为床。<a id="a-Wn"></a>息心无欲。<a id="a-Wo"></a>王问忧陀。<a id="a-Wp"></a>吾子在宫。<a id="a-Wq"></a>士众卫侍。<a id="a-Wr"></a>今者侍从。<a id="a-Ws"></a>复有何人。<a id="a-Wt"></a>忧陀答王。<a id="a-Wu"></a>学道弟子。<a id="a-Wv"></a>名比丘僧。<a id="a-Ww"></a>翼从世尊。<a id="a-Wx"></a>凡有一千二百五十人俱。<a id="a-Wy"></a>王问忧陀。<a id="a-Wz"></a>悉达在家。<a id="a-X0"></a>若其出游。<a id="a-X1"></a>车有四品。<a id="a-X2"></a>牛羊象马。<a id="a-X3"></a>以充骑乘。<a id="a-X4"></a>于今出处。<a id="a-X5"></a>何所驾乘。<a id="a-X6"></a>忧陀答王。<a id="a-X7"></a>四谛神足。<a id="a-X8"></a>参驾飞行。<a id="a-X9"></a>王问忧陀。<a id="a-XA"></a>吾子行观。<a id="a-XB"></a>幢麾羽[榻-木+羽]。<a id="a-XC"></a>以为光饰。<a id="a-XD"></a>今者慓帜。<a id="a-XE"></a>复有何物。<a id="a-XF"></a>忧陀答曰。<a id="a-XG"></a>四恩慈悲。<a id="a-XH"></a>广饰群生。<a id="a-XI"></a>王问忧陀。<a id="a-XJ"></a>悉达每出。<a id="a-XK"></a>椎钟鸣鼓。<a id="a-XL"></a>观者填路。<a id="a-XM"></a>今者游止。<a id="a-XN"></a>有何音响。<a id="a-XO"></a>忧陀答王。<a id="a-XP"></a>佛始得道。<a id="a-XQ"></a>往诣波罗奈国。<a id="a-XR"></a>击甘露法鼓。<a id="a-XS"></a>拘怜五人。<a id="a-XT"></a>逮得罗汉。<a id="a-XU"></a>八万诸天皆入道迹。<a id="a-XV"></a>九十六种靡不欣伏。<a id="a-XW"></a>无上法音。<a id="a-XX"></a>闻于三千大千世界。<a id="a-XY"></a>王问忧陀。<a id="a-XZ"></a>悉达今者欲领何国。<a id="a-Xa"></a>忧陀答王。<a id="a-Xb"></a>世尊所领。<a id="a-Xc"></a>不可称道。<a id="a-Xd"></a>教授众生。<a id="a-Xe"></a>无不蒙度。<a id="a-Xf"></a>等心普济。<a id="a-Xg"></a>无所适处。<a id="a-Xh"></a>王问忧陀。<a id="a-Xi"></a>吾子在国。<a id="a-Xj"></a>思陈正治。<a id="a-Xk"></a>助吾安民。<a id="a-Xl"></a>动顺礼节。<a id="a-Xm"></a>莫不承风。<a id="a-Xn"></a>今者独处。<a id="a-Xo"></a>思忆何等。<a id="a-Xp"></a>忧陀答王。<a id="a-Xq"></a>世尊惟空。<a id="a-Xr"></a>苦乐非真。<a id="a-Xs"></a>有者归尽。<a id="a-Xt"></a>神静无为。<a id="a-Xu"></a>王闻是言。<a id="a-Xv"></a>灾矣悉达。<a id="a-Xw"></a>一切皆有。<a id="a-Xx"></a>汝何言无。<a id="a-Xy"></a>反矣悉达。<a id="a-Xz"></a>与人为仇。<a id="a-Y0"></a>忧陀白王。<a id="a-Y1"></a>正使智人。<a id="a-Y2"></a>满于天下。<a id="a-Y3"></a>人有百头。<a id="a-Y4"></a>头有百舌。<a id="a-Y5"></a>舌解百义。<a id="a-Y6"></a>合此人数。<a id="a-Y7"></a>称赞如来。<a id="a-Y8"></a>弥尽竟劫。<a id="a-Y9"></a>不宣其德。<a id="a-YA"></a>况我所说。<a id="a-YB"></a>亿不及一。<a id="a-YC"></a>唯佛与佛。<a id="a-YD"></a>其德乃彰。<a id="a-YE"></a>王言善哉。<a id="a-YF"></a>佛当来不。<a id="a-YG"></a>何日能至。<a id="a-YH"></a>忧陀白言。<a id="a-YI"></a>七日当至。<a id="a-YJ"></a>王大欢喜。<a id="a-YK"></a>即敕群臣。<a id="a-YL"></a>吾当迎佛。<a id="a-YM"></a>导从卤簿。<a id="a-YN"></a>壹准圣王出入法则。<a id="a-YO"></a>平治道路。<a id="a-YP"></a>香汁洒地。<a id="a-YQ"></a>城中街巷。<a id="a-YR"></a>尽竖幢幡。<a id="a-YS"></a>其所修治。<a id="a-YT"></a>光饰尽宜。<a id="a-YU"></a>车马人从。<a id="a-YV"></a>限四十里。<a id="a-YW"></a>其日世尊。<a id="a-YX"></a>起于竹园。<a id="a-YY"></a>与比丘僧千二百五十人俱。<a id="a-YZ"></a>威神感动诸天侍从。<a id="a-Ya"></a>始入舍夷。<a id="a-Yb"></a>路由一水。<a id="a-Yc"></a>名阿楼那。<a id="a-Yd"></a>度水上岸。<a id="a-Ye"></a>神通照察。<a id="a-Yf"></a>深知调达恶心内兴。<a id="a-Yg"></a>必难开化。<a id="a-Yh"></a>当现神足令其信伏。<a id="a-Yi"></a>即升虚空去地七仞。<a id="a-Yj"></a>足若蹈地。<a id="a-Yk"></a>其实在空。<a id="a-Yl"></a>佛告比丘。<a id="a-Ym"></a>见彼车马五色严丽。<a id="a-Yn"></a>正似天帝出游观时。<a id="a-Yo"></a>尔时众人。<a id="a-Yp"></a>见佛及僧。<a id="a-Yq"></a>足步其地。<a id="a-Yr"></a>仰观足迹。<a id="a-Ys"></a>处在空中。<a id="a-Yt"></a>于上稍下。<a id="a-Yu"></a>正至迎次。<a id="a-Yv"></a>与人头齐。<a id="a-Yw"></a>刚强靡伏归命和南。<a id="a-Yx"></a>唯有调达独兴恶念子行学道。<a id="a-Yy"></a>但作幻术。<a id="a-Yz"></a>惑人如是。<a id="a-Z0"></a>吾亦当复作术。<a id="a-Z1"></a>广化众人。<a id="a-Z2"></a>于是父王。<a id="a-Z3"></a>遥见佛来。<a id="a-Z4"></a>爱敬交至一者敬道。<a id="a-Z5"></a>二者爱子。<a id="a-Z6"></a>即下象车。<a id="a-Z7"></a>解剑却盖。<a id="a-Z8"></a>涕泪趣佛。<a id="a-Z9"></a>头首礼足。<a id="a-ZA"></a>而颂赞曰。</p>
  <p id="aZB">生时缘福德　　瑞应三十二</p>
  <p id="aZC">树倾敬稽首　　道成今三礼</p>
  <p id="aZD">于是父王以偈问佛。</p>
  <p id="aZE">子本在吾家　　驾象名宝车</p>
  <p id="aZF">今者足蹈地　　是苦安可堪</p>
  <p id="aZG">尔时世尊以偈答曰。</p>
  <p id="aZH">车马生死乘　　危崄安可久</p>
  <p id="aZI">参驾五通驰　　所至无限碍</p>
  <p id="aZJ">本着七宝衣　　珍妙甚雅好</p>
  <p id="aZK">剃头被纳服　　如何不羞耻</p>
  <p id="aZL">惭愧为衣服　　世衣增尘垢</p>
  <p id="aZM">法衣真人服　　息心名如来</p>
  <p id="aZN">本用金银器　　众味甚香美</p>
  <p id="aZO">今者行乞食　　粗恶安可咽</p>
  <p id="aZP">法味为道食　　饥渴今已除</p>
  <p id="aZQ">哀世故行乞　　持钵福众生</p>
  <p id="aZR">本处别宫中　　众宫妓侍卫</p>
  <p id="aZS">独在山树间　　如何不恐惧</p>
  <p id="aZT">生死恐畏除　　今已入本无</p>
  <p id="aZU">无忧无喜想　　所止名道场</p>
  <p id="aZV">本在我家时　　澡浴名香汁</p>
  <p id="aZW">处于山树间　　何物洗身垢</p>
  <p id="aZX">道藏为浴池　　正水满其渊</p>
  <p id="aZY">浴已三毒尽　　三达快无双</p>
  <p id="aZZ">于是父王。<a id="a-Za"></a>请佛及僧。<a id="a-Zb"></a>令诣王园。<a id="a-Zc"></a>永为精舍。<a id="a-Zd"></a>佛受王意。<a id="a-Ze"></a>便入精舍。<a id="a-Zf"></a>坐尼拘类树下。<a id="a-Zg"></a>广说教法。<a id="a-Zh"></a>七日不懈。<a id="a-Zi"></a>听者欢喜。<a id="a-Zj"></a>中有发大乘者。<a id="a-Zk"></a>有乐辟支佛行者。<a id="a-Zl"></a>有发罗汉意者。<a id="a-Zm"></a>有作沙门者。<a id="a-Zn"></a>各随发心。<a id="a-Zo"></a>如行所得。<a id="a-Zp"></a>城内母人。<a id="a-Zq"></a>各生善念。<a id="a-Zr"></a>悲泣自责。<a id="a-Zs"></a>世尊还国。<a id="a-Zt"></a>男子福德。<a id="a-Zu"></a>独得见佛。<a id="a-Zv"></a>我等罪蔽。<a id="a-Zw"></a>不服法味。<a id="a-Zx"></a>何苦如是。<a id="a-Zy"></a>佛知母人一切心念。<a id="a-Zz"></a>赞言善哉。<a id="a-a0"></a>乃生好心。<a id="a-a1"></a>愿乐闻法。<a id="a-a2"></a>真得度苦。<a id="a-a3"></a>佛便语王。<a id="a-a4"></a>法兴难值。<a id="a-a5"></a>道教难得。<a id="a-a6"></a>可敕国内诸母人辈乐闻法者。<a id="a-a7"></a>使出听受。<a id="a-a8"></a>王即宣令欲见佛者听。<a id="a-a9"></a>城内母人。<a id="a-aA"></a>咸喜俱出。<a id="a-aB"></a>诣佛礼拜。<a id="a-aC"></a>讫而却住。<a id="a-aD"></a>于是世尊。<a id="a-aE"></a>如应说法。<a id="a-aF"></a>各各解了。<a id="a-aG"></a>逮得法眼。<a id="a-aH"></a>王及臣民。<a id="a-aI"></a>欢喜礼佛而退。<a id="a-aJ"></a>是时诸比丘。<a id="a-aK"></a>白佛言。<a id="a-aL"></a>舍夷国内。<a id="a-aM"></a>男女长幼。<a id="a-aN"></a>闻佛说法。<a id="a-aO"></a>如心所念。<a id="a-aP"></a>各得其决。<a id="a-aQ"></a>父王俱听不记所得。<a id="a-aR"></a>佛告比丘。<a id="a-aS"></a>父王恩爱未息。<a id="a-aT"></a>父子相待。<a id="a-aU"></a>敬心未全。<a id="a-aV"></a>是故不得。<a id="a-aW"></a>明旦如来。<a id="a-aX"></a>唯将目连。<a id="a-aY"></a>往诣王宫。<a id="a-aZ"></a>上殿而坐。<a id="a-aa"></a>佛敕目连。<a id="a-ab"></a>现汝道力。<a id="a-ac"></a>目连受教。<a id="a-ad"></a>飞升虚空。<a id="a-ae"></a>出没七反。<a id="a-af"></a>身出水火。<a id="a-ag"></a>从上来下。<a id="a-ah"></a>前礼佛足。<a id="a-ai"></a>却侍于左。<a id="a-aj"></a>父王见变心意解悦。<a id="a-ak"></a>恩爱断灭。<a id="a-al"></a>敬心内发。<a id="a-am"></a>起前礼佛。<a id="a-an"></a>甚善世尊。<a id="a-ao"></a>弟子功德。<a id="a-ap"></a>犹尚乃尔。<a id="a-aq"></a>如来威德。<a id="a-ar"></a>难可度量。<a id="a-as"></a>便发无上正真道意。<a id="a-at"></a>是时父王。<a id="a-au"></a>每诣佛所。<a id="a-av"></a>见迦葉等千人形体至陋。<a id="a-aw"></a>每心不平。<a id="a-ax"></a>此等比丘。<a id="a-ay"></a>虽复心精。<a id="a-az"></a>无表容貌。<a id="a-b0"></a>当劝宗室乐无为者。<a id="a-b1"></a>令作沙门。<a id="a-b2"></a>择取端政。<a id="a-b3"></a>即令宗族。<a id="a-b4"></a>明日会殿。<a id="a-b5"></a>受令即到。<a id="a-b6"></a>王告宗室曰。<a id="a-b7"></a>阿夷相言。<a id="a-b8"></a>佛不出家。<a id="a-b9"></a>当作圣王。<a id="a-bA"></a>君四天下。<a id="a-bB"></a>左右侍从。<a id="a-bC"></a>率当端政。<a id="a-bD"></a>今诸弟子类无姿观。<a id="a-bE"></a>今欲礼娉有道仪容足者。<a id="a-bF"></a>充备僧数。<a id="a-bG"></a>光晖世尊。<a id="a-bH"></a>咸言大善。<a id="a-bI"></a>听令欢喜。<a id="a-bJ"></a>乞退严办。<a id="a-bK"></a>七日乃行。<a id="a-bL"></a>调达便告行者。<a id="a-bM"></a>吾等王者子弟。<a id="a-bN"></a>今弃世荣。<a id="a-bO"></a>出家居道。<a id="a-bP"></a>整顿服饰。<a id="a-bQ"></a>极世之妙。<a id="a-bR"></a>象马车乘。<a id="a-bS"></a>价直万金。<a id="a-bT"></a>其日严出。<a id="a-bU"></a>观者填路。<a id="a-bV"></a>调达冠帻。<a id="a-bW"></a>自然堕地。<a id="a-bX"></a>衢和离身。<a id="a-bY"></a>所乘象马。<a id="a-bZ"></a>四脚布地。<a id="a-ba"></a>而作鸟鸣。<a id="a-bb"></a>相互占曰。<a id="a-bc"></a>余皆得道。<a id="a-bd"></a>二人不吉。<a id="a-be"></a>俱诣佛所。<a id="a-bf"></a>悉作沙门。<a id="a-bg"></a>刚强降伏。<a id="a-bh"></a>莫不乐受。</p>
 </body>
</html>