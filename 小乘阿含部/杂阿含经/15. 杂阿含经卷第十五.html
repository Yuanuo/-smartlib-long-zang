<!doctype html>
<html id="z3IBUCQYb" data-ver="2242">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">杂阿含经卷第十五</h1>
  <p id="a2">如是我闻：<a id="a-3"></a>一时，<a id="a-4"></a>佛住舍卫国祇树给孤独园。</p>
  <p id="a5">尔时，<a id="a-6"></a>世尊告诸比丘：<a id="a-7"></a>“谓见法般涅槃。<a id="a-8"></a>云何如来说见法般涅槃？<a id="a-9"></a>”</p>
  <p id="aA">诸比丘白佛：<a id="a-B"></a>“世尊是法根、<a id="a-C"></a>法眼、<a id="a-D"></a>法依。<a id="a-E"></a>善哉！<a id="a-F"></a>世尊，<a id="a-G"></a>惟愿为说见法般涅槃，<a id="a-H"></a>诸比丘闻已，<a id="a-I"></a>当受奉行！<a id="a-J"></a>云何比丘得见法般涅槃？<a id="a-K"></a>”</p>
  <p id="aL">佛告比丘：<a id="a-M"></a>“谛听！<a id="a-N"></a>善思！<a id="a-O"></a>当为汝说。<a id="a-P"></a>若有比丘于老、<a id="a-Q"></a>病、<a id="a-R"></a>死，<a id="a-S"></a>厌、<a id="a-T"></a>离欲、<a id="a-U"></a>灭尽，<a id="a-V"></a>不起诸漏，<a id="a-W"></a>心善解脱，<a id="a-X"></a>是名比丘得见法般涅槃。<a id="a-Y"></a>”</p>
  <p id="aZ">佛说此经已，<a id="a-a"></a>诸比丘闻佛所说，<a id="a-b"></a>欢喜奉行。</p>
  <p id="ac">如是我闻：<a id="a-d"></a>一时，<a id="a-e"></a>佛住舍卫国祇树给孤独园。</p>
  <p id="af">尔时，<a id="a-g"></a>世尊告诸比丘：<a id="a-h"></a>“毗婆尸佛未成正觉时，<a id="a-i"></a>独一静处，<a id="a-j"></a>专精禅思，<a id="a-k"></a>作如是念：<a id="a-l"></a>‘一切世间皆入生死，<a id="a-m"></a>自生自熟，<a id="a-n"></a>自灭自没，<a id="a-o"></a>而彼众生于老死之上出世间道不如实知。<a id="a-p"></a>’即自观察：<a id="a-q"></a>‘何缘有此老死？<a id="a-r"></a>’如是正思惟观察，<a id="a-s"></a>得如实无间等起知：<a id="a-t"></a>‘有生故有此老死，<a id="a-u"></a>缘生故有老死。<a id="a-v"></a>’复正思惟：<a id="a-w"></a>‘何缘故有此生？<a id="a-x"></a>’寻复正思惟无间等起知：<a id="a-y"></a>‘缘有故有生。<a id="a-z"></a>’寻复正思惟：<a id="a-10"></a>‘何缘故有有？<a id="a-11"></a>’寻复正思惟如实无间等起知：<a id="a-12"></a>‘有取故有有。<a id="a-13"></a>’寻复正思惟：<a id="a-14"></a>‘何缘故有取？<a id="a-15"></a>’寻复正思惟如实无间等起观察：<a id="a-16"></a>‘取法味著顾念，<a id="a-17"></a>缘触爱所增长，<a id="a-18"></a>当知缘爱取，<a id="a-19"></a>缘取有，<a id="a-1A"></a>缘有生，<a id="a-1B"></a>缘生老、<a id="a-1C"></a>病、<a id="a-1D"></a>死、<a id="a-1E"></a>忧、<a id="a-1F"></a>悲、<a id="a-1G"></a>恼苦，<a id="a-1H"></a>如是纯大苦聚集。<a id="a-1I"></a>’譬如缘油炷而燃灯，<a id="a-1J"></a>彼时时增油治炷，<a id="a-1K"></a>彼灯常明，<a id="a-1L"></a>炽然不息。<a id="a-1M"></a>如前来叹譬、<a id="a-1N"></a>城譬广说。<a id="a-1O"></a>”</p>
  <p id="a1P">佛说是经已，<a id="a-1Q"></a>诸比丘闻佛所说，<a id="a-1R"></a>欢喜奉行。</p>
  <p id="a1S">如毗婆尸佛，<a id="a-1T"></a>如是尸弃佛、<a id="a-1U"></a>毗湿波浮佛、<a id="a-1V"></a>迦罗迦孙提佛、<a id="a-1W"></a>迦那迦牟尼佛、<a id="a-1X"></a>迦葉佛，<a id="a-1Y"></a>皆如是说。</p>
  <p id="a1Z">如是我闻：<a id="a-1a"></a>一时，<a id="a-1b"></a>佛住舍卫国祇树给孤独园。</p>
  <p id="a1c">尔时，<a id="a-1d"></a>世尊告诸比丘：<a id="a-1e"></a>“当勤方便修习禅思，<a id="a-1f"></a>内寂其心。<a id="a-1g"></a>所以者何？<a id="a-1h"></a>比丘禅思，<a id="a-1i"></a>内寂其心，<a id="a-1j"></a>精勤方便者，<a id="a-1k"></a>如是如实显现。<a id="a-1l"></a>云何如实显现？<a id="a-1m"></a>老死如实显现，<a id="a-1n"></a>老死集、<a id="a-1o"></a>老死灭、<a id="a-1p"></a>老死灭道迹如实显现；<a id="a-1q"></a>生、<a id="a-1r"></a>有、<a id="a-1s"></a>取、<a id="a-1t"></a>爱、<a id="a-1u"></a>受、<a id="a-1v"></a>触、<a id="a-1w"></a>六入处、<a id="a-1x"></a>名色、<a id="a-1y"></a>识、<a id="a-1z"></a>行如实显现，<a id="a-20"></a>行集、<a id="a-21"></a>行灭、<a id="a-22"></a>行灭道迹如实显现；<a id="a-23"></a>此诸法无常、<a id="a-24"></a>有为有漏如实显现。<a id="a-25"></a>”</p>
  <p id="a26">佛说此经已，<a id="a-27"></a>诸比丘闻佛所说，<a id="a-28"></a>欢喜奉行。</p>
  <p id="a29">如是我闻：<a id="a-2A"></a>一时，<a id="a-2B"></a>佛住舍卫国祇树给孤独园。</p>
  <p id="a2C">尔时，<a id="a-2D"></a>世尊告诸比丘：<a id="a-2E"></a>“当修无量三摩提，<a id="a-2F"></a>专精系念；<a id="a-2G"></a>修无量三摩提，<a id="a-2H"></a>专精系念已，<a id="a-2I"></a>如是如实显现。<a id="a-2J"></a>云何如实显现？<a id="a-2K"></a>谓老死如实显现，<a id="a-2L"></a>乃至行如实显现，<a id="a-2M"></a>此诸法无常、<a id="a-2N"></a>有为、<a id="a-2O"></a>有漏，<a id="a-2P"></a>如是如实显现。<a id="a-2Q"></a>”</p>
  <p id="a2R">佛说此经已，<a id="a-2S"></a>诸比丘闻佛所说，<a id="a-2T"></a>欢喜奉行。</p>
  <p id="a2U">如是我闻：<a id="a-2V"></a>一时，<a id="a-2W"></a>佛住舍卫国祇树给孤独园。</p>
  <p id="a2X">尔时，<a id="a-2Y"></a>世尊告诸比丘：<a id="a-2Z"></a>“昔者毗婆尸佛未成正觉时，<a id="a-2a"></a>住菩提所，<a id="a-2b"></a>不久成佛，<a id="a-2c"></a>诣菩提树下，<a id="a-2d"></a>敷草为座，<a id="a-2e"></a>结跏趺坐，<a id="a-2f"></a>端坐正念，<a id="a-2g"></a>一坐七日，<a id="a-2h"></a>于十二缘起逆顺观察，<a id="a-2i"></a>所谓此有故彼有，<a id="a-2j"></a>此起故彼起，<a id="a-2k"></a>缘无明行，<a id="a-2l"></a>乃至缘生有老死，<a id="a-2m"></a>及纯大苦聚集，<a id="a-2n"></a>纯大苦聚灭。<a id="a-2o"></a>彼毗婆尸佛正坐七日已，<a id="a-2p"></a>从三昧觉，<a id="a-2q"></a>说此偈言：</p>
  <p id="a2r">“如此诸法生，<a id="a-2s"></a>梵志勤思禅，</p>
  <p id="a2t">永离诸疑惑，<a id="a-2u"></a>知因缘生法。</p>
  <p id="a2v">若知因生苦，<a id="a-2w"></a>知诸受灭尽，</p>
  <p id="a2x">知因缘法尽，<a id="a-2y"></a>则知有漏尽。</p>
  <p id="a2z">如此诸法生，<a id="a-30"></a>梵志勤思禅，</p>
  <p id="a31">永离诸疑惑，<a id="a-32"></a>知有因生苦。</p>
  <p id="a33">如此诸法生，<a id="a-34"></a>梵志勤思禅，</p>
  <p id="a35">永离诸疑惑，<a id="a-36"></a>知诸受灭尽。</p>
  <p id="a37">如此诸法生，<a id="a-38"></a>梵志勤思禅，</p>
  <p id="a39">永离诸疑惑，<a id="a-3A"></a>知因缘法尽。</p>
  <p id="a3B">如此诸法生，<a id="a-3C"></a>梵志勤思禅，</p>
  <p id="a3D">永离诸疑惑，<a id="a-3E"></a>知尽诸有漏。</p>
  <p id="a3F">如此诸法生，<a id="a-3G"></a>梵志勤思禅，</p>
  <p id="a3H">普照诸世间，<a id="a-3I"></a>如日住虚空，</p>
  <p id="a3J">破坏诸魔军，<a id="a-3K"></a>觉诸结解脱。<a id="a-3L"></a>”</p>
  <p id="a3M">佛说此经已，<a id="a-3N"></a>诸比丘闻佛所说，<a id="a-3O"></a>欢喜奉行。</p>
  <p id="a3P">如毗婆尸佛，<a id="a-3Q"></a>如是尸弃佛、<a id="a-3R"></a>毗湿波浮佛、<a id="a-3S"></a>迦罗迦孙提佛、<a id="a-3T"></a>迦那迦牟尼佛、<a id="a-3U"></a>迦葉佛，<a id="a-3V"></a>亦如是说。</p>
  <p id="a3W">如是我闻：<a id="a-3X"></a>一时，<a id="a-3Y"></a>佛住郁毗罗尼连禅河侧大菩提所，<a id="a-3Z"></a>不久当成正觉，<a id="a-3a"></a>往诣菩提树下，<a id="a-3b"></a>敷草为座，<a id="a-3c"></a>结跏跌坐，<a id="a-3d"></a>正身正念，<a id="a-3e"></a>如前广说。</p>
  <p id="a3f">如是我闻：<a id="a-3g"></a>一时，<a id="a-3h"></a>佛住舍卫国祇树给孤独园。</p>
  <p id="a3i">尔时，<a id="a-3j"></a>世尊告诸比丘：<a id="a-3k"></a>“有四食资益众生，<a id="a-3l"></a>令得住世摄受长养。<a id="a-3m"></a>何等为四？<a id="a-3n"></a>谓：<a id="a-3o"></a>一、<a id="a-3p"></a>粗抟食，<a id="a-3q"></a>二、<a id="a-3r"></a>细触食，<a id="a-3s"></a>三、<a id="a-3t"></a>意思食，<a id="a-3u"></a>四、<a id="a-3v"></a>识食。</p>
  <p id="a3w">“此四食何因、<a id="a-3x"></a>何集、<a id="a-3y"></a>何生、<a id="a-3z"></a>何触？<a id="a-40"></a>谓此诸食爱因、<a id="a-41"></a>爱集、<a id="a-42"></a>爱生、<a id="a-43"></a>爱触。<a id="a-44"></a>此爱何因、<a id="a-45"></a>何集、<a id="a-46"></a>何生、<a id="a-47"></a>何触？<a id="a-48"></a>谓爱受因、<a id="a-49"></a>受集、<a id="a-4A"></a>受生、<a id="a-4B"></a>受触。<a id="a-4C"></a>此受何因、<a id="a-4D"></a>何集、<a id="a-4E"></a>何生、<a id="a-4F"></a>何触？<a id="a-4G"></a>谓受触因、<a id="a-4H"></a>触集、<a id="a-4I"></a>触生、<a id="a-4J"></a>触触。<a id="a-4K"></a>此触何因、<a id="a-4L"></a>何集、<a id="a-4M"></a>何生、<a id="a-4N"></a>何触？<a id="a-4O"></a>谓触六入处因、<a id="a-4P"></a>六入处集、<a id="a-4Q"></a>六入处生、<a id="a-4R"></a>六入处触。<a id="a-4S"></a>六入处集是触集，<a id="a-4T"></a>触集是受集，<a id="a-4U"></a>受集是爱集，<a id="a-4V"></a>爱集是食集，<a id="a-4W"></a>食集故未来世生、<a id="a-4X"></a>老、<a id="a-4Y"></a>病、<a id="a-4Z"></a>死、<a id="a-4a"></a>忧、<a id="a-4b"></a>悲、<a id="a-4c"></a>恼苦集，<a id="a-4d"></a>如是纯大苦聚集。</p>
  <p id="a4e">“如是六入处灭则触灭，<a id="a-4f"></a>触灭则受灭，<a id="a-4g"></a>受灭则爱灭，<a id="a-4h"></a>爱灭则食灭，<a id="a-4i"></a>食灭故于未来世生、<a id="a-4j"></a>老、<a id="a-4k"></a>病、<a id="a-4l"></a>死、<a id="a-4m"></a>忧、<a id="a-4n"></a>悲、<a id="a-4o"></a>恼苦灭，<a id="a-4p"></a>如是纯大苦聚灭。<a id="a-4q"></a>”</p>
  <p id="a4r">佛说此经已，<a id="a-4s"></a>诸比丘闻佛所说，<a id="a-4t"></a>欢喜奉行。</p>
  <p id="a4u">如是我闻：<a id="a-4v"></a>一时，<a id="a-4w"></a>佛住舍卫国祇树给孤独园。</p>
  <p id="a4x">尔时，<a id="a-4y"></a>世尊告诸比丘：<a id="a-4z"></a>“有四食资益众生，<a id="a-50"></a>令得住世摄受长养。<a id="a-51"></a>何等为四？<a id="a-52"></a>一、<a id="a-53"></a>粗抟食，<a id="a-54"></a>二、<a id="a-55"></a>细触食，<a id="a-56"></a>三、<a id="a-57"></a>意思食，<a id="a-58"></a>四、<a id="a-59"></a>识食。<a id="a-5A"></a>”</p>
  <p id="a5B">时，<a id="a-5C"></a>有比丘名曰颇求那，<a id="a-5D"></a>住佛后扇佛，<a id="a-5E"></a>白佛言：<a id="a-5F"></a>“世尊，<a id="a-5G"></a>谁食此识？<a id="a-5H"></a>”</p>
  <p id="a5I">佛告颇求那：<a id="a-5J"></a>“我不言有食识者，<a id="a-5K"></a>我若言有食识者，<a id="a-5L"></a>汝应作是问。<a id="a-5M"></a>我说识是食，<a id="a-5N"></a>汝应问言：<a id="a-5O"></a>‘何因缘故有识食？<a id="a-5P"></a>’我则答言：<a id="a-5Q"></a>‘能招未来有，<a id="a-5R"></a>令相续生；<a id="a-5S"></a>有有故有六入处，<a id="a-5T"></a>六入处缘触。<a id="a-5U"></a>’”</p>
  <p id="a5V">颇求那复问：<a id="a-5W"></a>“为谁触？<a id="a-5X"></a>”</p>
  <p id="a5Y">佛告颇求那：<a id="a-5Z"></a>“我不言有触者，<a id="a-5a"></a>我若言有触者，<a id="a-5b"></a>汝应作是问：<a id="a-5c"></a>‘为谁触？<a id="a-5d"></a>’汝应如是问：<a id="a-5e"></a>‘何因缘故生触？<a id="a-5f"></a>’我应如是答：<a id="a-5g"></a>‘六入处缘触，<a id="a-5h"></a>触缘受。<a id="a-5i"></a>’”</p>
  <p id="a5j">复问：<a id="a-5k"></a>“为谁受？<a id="a-5l"></a>”</p>
  <p id="a5m">佛告颇求那：<a id="a-5n"></a>“我不说有受者，<a id="a-5o"></a>我若言有受者，<a id="a-5p"></a>汝应问：<a id="a-5q"></a>‘为谁受？<a id="a-5r"></a>’汝应问言：<a id="a-5s"></a>‘何因缘故有受？<a id="a-5t"></a>’我应如是答：<a id="a-5u"></a>‘触缘故有受，<a id="a-5v"></a>受缘爱。<a id="a-5w"></a>’”</p>
  <p id="a5x">复问：<a id="a-5y"></a>“世尊，<a id="a-5z"></a>为谁爱？<a id="a-60"></a>”</p>
  <p id="a61">佛告颇求那：<a id="a-62"></a>“我不说有爱者，<a id="a-63"></a>我若说言有爱者，<a id="a-64"></a>汝应作是问：<a id="a-65"></a>‘为谁爱？<a id="a-66"></a>’汝应问言：<a id="a-67"></a>‘何缘故有爱？<a id="a-68"></a>’我应如是答：<a id="a-69"></a>‘缘受故有爱，<a id="a-6A"></a>爱缘取。<a id="a-6B"></a>’”</p>
  <p id="a6C">复问：<a id="a-6D"></a>“世尊，<a id="a-6E"></a>为谁取？<a id="a-6F"></a>”</p>
  <p id="a6G">佛告颇求那：<a id="a-6H"></a>“我不说言有取者，<a id="a-6I"></a>我若说言有取者，<a id="a-6J"></a>汝应问言：<a id="a-6K"></a>‘为谁取？<a id="a-6L"></a>’汝应问言：<a id="a-6M"></a>‘何缘故有取？<a id="a-6N"></a>’我应答言：<a id="a-6O"></a>‘爱缘故有取，<a id="a-6P"></a>取缘有。<a id="a-6Q"></a>’”</p>
  <p id="a6R">复问：<a id="a-6S"></a>“世尊，<a id="a-6T"></a>为谁有？<a id="a-6U"></a>”</p>
  <p id="a6V">佛告颇求那：<a id="a-6W"></a>“我不说有有者，<a id="a-6X"></a>我若说有有者，<a id="a-6Y"></a>汝应问言：<a id="a-6Z"></a>‘为谁有？<a id="a-6a"></a>’汝今应问：<a id="a-6b"></a>‘何缘故有有？<a id="a-6c"></a>’我应答言：<a id="a-6d"></a>‘缘取故有有，<a id="a-6e"></a>能招当来有触生是名有。<a id="a-6f"></a>有六入处，<a id="a-6g"></a>六入处缘触，<a id="a-6h"></a>触缘受，<a id="a-6i"></a>受缘爱，<a id="a-6j"></a>爱缘取，<a id="a-6k"></a>取缘有，<a id="a-6l"></a>有缘生，<a id="a-6m"></a>生缘老、<a id="a-6n"></a>病、<a id="a-6o"></a>死、<a id="a-6p"></a>忧、<a id="a-6q"></a>悲、<a id="a-6r"></a>恼苦，<a id="a-6s"></a>如是纯大苦聚集；<a id="a-6t"></a>谓六入处灭则触灭，<a id="a-6u"></a>触灭则受灭，<a id="a-6v"></a>受灭则爱灭，<a id="a-6w"></a>爱灭则取灭，<a id="a-6x"></a>取灭则有灭，<a id="a-6y"></a>有灭则生灭，<a id="a-6z"></a>生灭则老、<a id="a-70"></a>病、<a id="a-71"></a>死、<a id="a-72"></a>忧、<a id="a-73"></a>悲、<a id="a-74"></a>恼苦灭，<a id="a-75"></a>如是纯大苦聚集灭。<a id="a-76"></a>’”</p>
  <p id="a77">佛说此经已，<a id="a-78"></a>诸比丘闻佛所说，<a id="a-79"></a>欢喜奉行。</p>
  <p id="a7A">如是我闻：<a id="a-7B"></a>一时，<a id="a-7C"></a>佛住舍卫国祇树给孤独园。</p>
  <p id="a7D">尔时，<a id="a-7E"></a>世尊告诸比丘：<a id="a-7F"></a>“有四食资益众生，<a id="a-7G"></a>令得住世摄受长养。<a id="a-7H"></a>云何为四？<a id="a-7I"></a>谓：<a id="a-7J"></a>一、<a id="a-7K"></a>粗抟食，<a id="a-7L"></a>二、<a id="a-7M"></a>细触食，<a id="a-7N"></a>三、<a id="a-7O"></a>意思食，<a id="a-7P"></a>四、<a id="a-7Q"></a>识食。</p>
  <p id="a7R">“云何比丘观察抟食？<a id="a-7S"></a>譬如有夫妇二人，<a id="a-7T"></a>唯有一子，<a id="a-7U"></a>爱念将养，<a id="a-7V"></a>欲度旷野险道难处，<a id="a-7W"></a>粮食乏尽，<a id="a-7X"></a>饥饿困极，<a id="a-7Y"></a>计无济理，<a id="a-7Z"></a>作是议言：<a id="a-7a"></a>‘正有一子，<a id="a-7b"></a>极所爱念，<a id="a-7c"></a>若食其肉，<a id="a-7d"></a>可得度难，<a id="a-7e"></a>莫令在此三人俱死。<a id="a-7f"></a>’作是计已，<a id="a-7g"></a>即杀其子，<a id="a-7h"></a>含悲垂泪，<a id="a-7i"></a>强食其肉，<a id="a-7j"></a>得度旷野。<a id="a-7k"></a>云何，<a id="a-7l"></a>比丘，<a id="a-7m"></a>彼人夫妇共食子肉，<a id="a-7n"></a>宁取其味，<a id="a-7o"></a>贪嗜美乐与不？<a id="a-7p"></a>”</p>
  <p id="a7q">答曰：<a id="a-7r"></a>“不也，<a id="a-7s"></a>世尊。<a id="a-7t"></a>”</p>
  <p id="a7u">复问：<a id="a-7v"></a>“比丘，<a id="a-7w"></a>彼强食其肉，<a id="a-7x"></a>为度旷野险道与不？<a id="a-7y"></a>”</p>
  <p id="a7z">答言：<a id="a-80"></a>“如是，<a id="a-81"></a>世尊。<a id="a-82"></a>”</p>
  <p id="a83">佛告比丘：<a id="a-84"></a>“凡食抟食，<a id="a-85"></a>当如是观。<a id="a-86"></a>如是观者，<a id="a-87"></a>抟食断知；<a id="a-88"></a>抟食断知已，<a id="a-89"></a>于五欲功德贪爱则断；<a id="a-8A"></a>五欲功德贪爱断者，<a id="a-8B"></a>我不见彼多闻圣弟子于五欲功德上有一结使而不断者。<a id="a-8C"></a>有一结系故，<a id="a-8D"></a>则还生此世。</p>
  <p id="a8E">“云何比丘观察触食？<a id="a-8F"></a>譬如有牛，<a id="a-8G"></a>生剥其皮，<a id="a-8H"></a>在在处处，<a id="a-8I"></a>诸虫唼食，<a id="a-8J"></a>沙土坌尘，<a id="a-8K"></a>草木针刺。<a id="a-8L"></a>若依于地，<a id="a-8M"></a>地虫所食；<a id="a-8N"></a>若依于水，<a id="a-8O"></a>水虫所食；<a id="a-8P"></a>若依空中，<a id="a-8Q"></a>飞虫所食，<a id="a-8R"></a>卧起常有苦毒此身。<a id="a-8S"></a>如是，<a id="a-8T"></a>比丘，<a id="a-8U"></a>于彼触食，<a id="a-8V"></a>当如是观。<a id="a-8W"></a>如是观者，<a id="a-8X"></a>触食断知；<a id="a-8Y"></a>触食断知者，<a id="a-8Z"></a>三受则断；<a id="a-8a"></a>三受断者，<a id="a-8b"></a>多闻圣弟子于上无所复作，<a id="a-8c"></a>所作已作故。</p>
  <p id="a8d">“云何比丘观察意思食？<a id="a-8e"></a>譬如聚落城邑边有火起，<a id="a-8f"></a>无烟无炎，<a id="a-8g"></a>时有士夫聪明黠慧，<a id="a-8h"></a>背苦向乐，<a id="a-8i"></a>厌死乐生，<a id="a-8j"></a>作如是念：<a id="a-8k"></a>‘彼有大火，<a id="a-8l"></a>无烟无炎，<a id="a-8m"></a>行来当避，<a id="a-8n"></a>莫令堕中，<a id="a-8o"></a>必死无疑。<a id="a-8p"></a>’作是思惟，<a id="a-8q"></a>常生思愿，<a id="a-8r"></a>舍远而去；<a id="a-8s"></a>观意思食，<a id="a-8t"></a>亦复如是。<a id="a-8u"></a>如是观者，<a id="a-8v"></a>意思食断；<a id="a-8w"></a>意思食断者，<a id="a-8x"></a>三爱则断；<a id="a-8y"></a>三爱断者，<a id="a-8z"></a>彼多闻圣弟子于上更无所作，<a id="a-90"></a>所作已作故。</p>
  <p id="a91">“诸比丘，<a id="a-92"></a>云何观察识食？<a id="a-93"></a>譬如国王，<a id="a-94"></a>有防逻者，<a id="a-95"></a>捉捕劫盗，<a id="a-96"></a>缚送王所，<a id="a-97"></a>如前须深经广说。<a id="a-98"></a>以彼因缘，<a id="a-99"></a>受三百矛苦觉，<a id="a-9A"></a>昼夜苦痛；<a id="a-9B"></a>观察识食，<a id="a-9C"></a>亦复如是。<a id="a-9D"></a>如是观者，<a id="a-9E"></a>识食断知；<a id="a-9F"></a>识食断知者，<a id="a-9G"></a>名色断知；<a id="a-9H"></a>名为断知者，<a id="a-9I"></a>多闻圣弟子于上更无所作，<a id="a-9J"></a>所作已作故。<a id="a-9K"></a>”</p>
  <p id="a9L">佛说此经已，<a id="a-9M"></a>诸比丘闻佛所说，<a id="a-9N"></a>欢喜奉行。</p>
  <p id="a9O">如是我闻：<a id="a-9P"></a>一时，<a id="a-9Q"></a>佛住舍卫国祇树给孤独园。</p>
  <p id="a9R">尔时，<a id="a-9S"></a>世尊告诸比丘：<a id="a-9T"></a>“有四食资益众生，<a id="a-9U"></a>令得住世摄受长养。<a id="a-9V"></a>何等为四？<a id="a-9W"></a>一者、<a id="a-9X"></a>抟食，<a id="a-9Y"></a>二者、<a id="a-9Z"></a>触食，<a id="a-9a"></a>三、<a id="a-9b"></a>意思食，<a id="a-9c"></a>四者、<a id="a-9d"></a>识食。</p>
  <p id="a9e">“若比丘于此四食有喜有贪，<a id="a-9f"></a>则识住增长；<a id="a-9g"></a>识住增长故，<a id="a-9h"></a>入于名色；<a id="a-9i"></a>入名色故，<a id="a-9j"></a>诸行增长；<a id="a-9k"></a>行增长故，<a id="a-9l"></a>当来有增长；<a id="a-9m"></a>当来有增长故，<a id="a-9n"></a>生、<a id="a-9o"></a>老、<a id="a-9p"></a>病、<a id="a-9q"></a>死、<a id="a-9r"></a>忧、<a id="a-9s"></a>悲、<a id="a-9t"></a>恼苦集，<a id="a-9u"></a>如是纯大苦聚集。</p>
  <p id="a9v">“若于四食无贪无喜，<a id="a-9w"></a>无贪无喜故，<a id="a-9x"></a>识不住、<a id="a-9y"></a>不增识长；<a id="a-9z"></a>不住不增长故，<a id="a-A0"></a>不入名色；<a id="a-A1"></a>不入名色故，<a id="a-A2"></a>行不增长；<a id="a-A3"></a>行不增长故，<a id="a-A4"></a>当来有不生不长；<a id="a-A5"></a>当来有不生长故，<a id="a-A6"></a>于未来世生、<a id="a-A7"></a>老、<a id="a-A8"></a>病、<a id="a-A9"></a>死、<a id="a-AA"></a>忧、<a id="a-AB"></a>悲、<a id="a-AC"></a>恼苦不起，<a id="a-AD"></a>如是纯大苦聚灭。<a id="a-AE"></a>”</p>
  <p id="aAF">佛说此经已，<a id="a-AG"></a>诸比丘闻佛所说，<a id="a-AH"></a>欢喜奉行。</p>
  <p id="aAI">如是我闻：<a id="a-AJ"></a>一时，<a id="a-AK"></a>佛住舍卫国祇树给孤独园。</p>
  <p id="aAL">尔时，<a id="a-AM"></a>世尊告诸比丘：<a id="a-AN"></a>“有四食资益众生，<a id="a-AO"></a>令得住世摄受长养。<a id="a-AP"></a>何等为四？<a id="a-AQ"></a>一者、<a id="a-AR"></a>抟食，<a id="a-AS"></a>二者、<a id="a-AT"></a>触食，<a id="a-AU"></a>三、<a id="a-AV"></a>意思食，<a id="a-AW"></a>四者、<a id="a-AX"></a>识食。<a id="a-AY"></a>诸比丘，<a id="a-AZ"></a>于此四食有贪有喜，<a id="a-Aa"></a>则有忧悲、<a id="a-Ab"></a>有尘垢；<a id="a-Ac"></a>若于四食无贪无喜，<a id="a-Ad"></a>则无忧悲，<a id="a-Ae"></a>亦无尘垢。<a id="a-Af"></a>”</p>
  <p id="aAg">佛说此经已，<a id="a-Ah"></a>诸比丘闻佛所说，<a id="a-Ai"></a>欢喜奉行。</p>
  <p id="aAj">如是我闻：<a id="a-Ak"></a>一时，<a id="a-Al"></a>佛住舍卫国祇树给孤独园。</p>
  <p id="aAm">尔时，<a id="a-An"></a>世尊告诸比丘：<a id="a-Ao"></a>“有四食资益众生，<a id="a-Ap"></a>令得住世摄受长养。<a id="a-Aq"></a>何等为四？<a id="a-Ar"></a>一者、<a id="a-As"></a>抟食，<a id="a-At"></a>二者、<a id="a-Au"></a>触食，<a id="a-Av"></a>三、<a id="a-Aw"></a>意思食，<a id="a-Ax"></a>四者、<a id="a-Ay"></a>识食。</p>
  <p id="aAz">“诸比丘，<a id="a-B0"></a>于此四食有贪有喜，<a id="a-B1"></a>识住增长，<a id="a-B2"></a>乃至纯大苦聚集。<a id="a-B3"></a>譬如楼阁宫殿，<a id="a-B4"></a>北西长广，<a id="a-B5"></a>东西窗牖，<a id="a-B6"></a>日出东方，<a id="a-B7"></a>光照西壁。<a id="a-B8"></a>如是，<a id="a-B9"></a>比丘，<a id="a-BA"></a>于此四食有贪有喜，<a id="a-BB"></a>如前广说，<a id="a-BC"></a>乃至纯大苦聚集。</p>
  <p id="aBD">“若于四食无贪无喜，<a id="a-BE"></a>如前广说，<a id="a-BF"></a>乃至纯大苦聚灭。<a id="a-BG"></a>譬如，<a id="a-BH"></a>比丘，<a id="a-BI"></a>楼阁宫殿，<a id="a-BJ"></a>北西长广，<a id="a-BK"></a>东西窗牖，<a id="a-BL"></a>日出东方，<a id="a-BM"></a>应照何所？<a id="a-BN"></a>”</p>
  <p id="aBO">比丘白佛言：<a id="a-BP"></a>“应照西壁。<a id="a-BQ"></a>”</p>
  <p id="aBR">佛告比丘：<a id="a-BS"></a>“若无西壁，<a id="a-BT"></a>应何所照？<a id="a-BU"></a>”</p>
  <p id="aBV">比丘白佛言：<a id="a-BW"></a>“应照虚空，<a id="a-BX"></a>无所攀缘。<a id="a-BY"></a>”</p>
  <p id="aBZ">“如是，<a id="a-Ba"></a>比丘，<a id="a-Bb"></a>于此四食无贪无喜，<a id="a-Bc"></a>识无所住，<a id="a-Bd"></a>乃至如是纯大苦聚灭。<a id="a-Be"></a>”</p>
  <p id="aBf">佛说此经已，<a id="a-Bg"></a>诸比丘闻佛所说，<a id="a-Bh"></a>欢喜奉行。</p>
  <p id="aBi">如是我闻：<a id="a-Bj"></a>一时，<a id="a-Bk"></a>佛住舍卫国祇树给孤独园。</p>
  <p id="aBl">尔时，<a id="a-Bm"></a>世尊告诸比丘：<a id="a-Bn"></a>“有四食资益众生，<a id="a-Bo"></a>令得住世摄受长养。<a id="a-Bp"></a>何等为四？<a id="a-Bq"></a>一者、<a id="a-Br"></a>抟食，<a id="a-Bs"></a>二者、<a id="a-Bt"></a>触食，<a id="a-Bu"></a>三、<a id="a-Bv"></a>意思食，<a id="a-Bw"></a>四者、<a id="a-Bx"></a>识食。<a id="a-By"></a>诸比丘，<a id="a-Bz"></a>于此四食有贪有喜，<a id="a-C0"></a>识住增长乃至纯大苦聚集。<a id="a-C1"></a>譬如，<a id="a-C2"></a>比丘，<a id="a-C3"></a>楼阁宫殿，<a id="a-C4"></a>北西长广，<a id="a-C5"></a>东西窗牖，<a id="a-C6"></a>日出东方，<a id="a-C7"></a>应照何所？<a id="a-C8"></a>”</p>
  <p id="aC9">比丘白佛言：<a id="a-CA"></a>“应照西壁。<a id="a-CB"></a>”</p>
  <p id="aCC">佛告比丘：<a id="a-CD"></a>“如是，<a id="a-CE"></a>四食有贪有喜，<a id="a-CF"></a>识住增长乃至如是大苦聚集。<a id="a-CG"></a>若于四食无贪无喜，<a id="a-CH"></a>亦无识住增长，<a id="a-CI"></a>乃至如是纯大苦聚灭。<a id="a-CJ"></a>譬如，<a id="a-CK"></a>比丘，<a id="a-CL"></a>画师、<a id="a-CM"></a>画师弟子集种种彩色，<a id="a-CN"></a>欲妆画虚空，<a id="a-CO"></a>宁能画不？<a id="a-CP"></a>”</p>
  <p id="aCQ">比丘白佛：<a id="a-CR"></a>“不能，<a id="a-CS"></a>世尊。<a id="a-CT"></a>所以者何？<a id="a-CU"></a>彼虚空者，<a id="a-CV"></a>非色、<a id="a-CW"></a>无对、<a id="a-CX"></a>不可见。<a id="a-CY"></a>”</p>
  <p id="aCZ">“如是，<a id="a-Ca"></a>比丘，<a id="a-Cb"></a>于此四食无贪无喜，<a id="a-Cc"></a>亦无识住增长，<a id="a-Cd"></a>乃至如是纯大苦聚灭。<a id="a-Ce"></a>”</p>
  <p id="aCf">佛说此经已，<a id="a-Cg"></a>诸比丘闻佛所说，<a id="a-Ch"></a>欢喜奉行。</p>
  <p id="aCi">如是我闻：<a id="a-Cj"></a>一时，<a id="a-Ck"></a>佛住舍卫国祇树给孤独园。</p>
  <p id="aCl">尔时，<a id="a-Cm"></a>世尊告诸比丘：<a id="a-Cn"></a>“有四食资益众生，<a id="a-Co"></a>令得住世摄受长养。<a id="a-Cp"></a>何等为四？<a id="a-Cq"></a>一者、<a id="a-Cr"></a>搏抟食，<a id="a-Cs"></a>二者、<a id="a-Ct"></a>触食，<a id="a-Cu"></a>三、<a id="a-Cv"></a>意思食，<a id="a-Cw"></a>四者、<a id="a-Cx"></a>识食。<a id="a-Cy"></a>诸比丘，<a id="a-Cz"></a>于此四食有贪有喜，<a id="a-D0"></a>识住增长乃至纯大苦聚集。<a id="a-D1"></a>譬如，<a id="a-D2"></a>比丘，<a id="a-D3"></a>画师、<a id="a-D4"></a>若画师弟子集种种彩，<a id="a-D5"></a>欲妆画于色，<a id="a-D6"></a>作种种像。<a id="a-D7"></a>诸比丘，<a id="a-D8"></a>于意云何？<a id="a-D9"></a>彼画师、<a id="a-DA"></a>画师弟子宁能妆于色不？<a id="a-DB"></a>”</p>
  <p id="aDC">比丘白佛：<a id="a-DD"></a>“如是，<a id="a-DE"></a>世尊，<a id="a-DF"></a>能妆画色。<a id="a-DG"></a>”</p>
  <p id="aDH">佛告比丘：<a id="a-DI"></a>“于此四食有贪有喜，<a id="a-DJ"></a>识住增长乃至如是纯大苦聚集。<a id="a-DK"></a>诸比丘，<a id="a-DL"></a>若于四食无贪无喜，<a id="a-DM"></a>无有识住增长，<a id="a-DN"></a>乃至如是纯大苦聚灭。<a id="a-DO"></a>比丘，<a id="a-DP"></a>譬如画师、<a id="a-DQ"></a>画师弟子集种种彩，<a id="a-DR"></a>欲离于色有所妆画，<a id="a-DS"></a>作种种像，<a id="a-DT"></a>宁能画不？<a id="a-DU"></a>”</p>
  <p id="aDV">比丘白佛：<a id="a-DW"></a>“不能，<a id="a-DX"></a>世尊。<a id="a-DY"></a>”</p>
  <p id="aDZ">“如是，<a id="a-Da"></a>比丘，<a id="a-Db"></a>若于四食无贪无喜，<a id="a-Dc"></a>无有识住增长，<a id="a-Dd"></a>乃至如是纯大苦聚灭。<a id="a-De"></a>”</p>
  <p id="aDf">佛说此经已，<a id="a-Dg"></a>诸比丘闻佛所说，<a id="a-Dh"></a>欢喜奉行。</p>
  <p id="aDi">如是我闻：<a id="a-Dj"></a>一时，<a id="a-Dk"></a>佛住波罗柰鹿野苑中仙人住处。</p>
  <p id="aDl">尔时，<a id="a-Dm"></a>世尊告五比丘：<a id="a-Dn"></a>“此苦圣谛，<a id="a-Do"></a>本所未曾闻法，<a id="a-Dp"></a>当正思惟，<a id="a-Dq"></a>时，<a id="a-Dr"></a>生眼、<a id="a-Ds"></a>智、<a id="a-Dt"></a>明、<a id="a-Du"></a>觉；<a id="a-Dv"></a>此苦集、<a id="a-Dw"></a>此苦灭、<a id="a-Dx"></a>此苦灭道迹圣谛，<a id="a-Dy"></a>本所未曾闻法，<a id="a-Dz"></a>当正思惟，<a id="a-E0"></a>时，<a id="a-E1"></a>生眼、<a id="a-E2"></a>智、<a id="a-E3"></a>明、<a id="a-E4"></a>觉。</p>
  <p id="aE5">“复次，<a id="a-E6"></a>苦圣谛智当复知，<a id="a-E7"></a>本所未闻法，<a id="a-E8"></a>当正思惟，<a id="a-E9"></a>时，<a id="a-EA"></a>生眼、<a id="a-EB"></a>智、<a id="a-EC"></a>明、<a id="a-ED"></a>觉。<a id="a-EE"></a>苦集圣谛已知当断，<a id="a-EF"></a>本所未曾闻法，<a id="a-EG"></a>当正思惟，<a id="a-EH"></a>时，<a id="a-EI"></a>生眼、<a id="a-EJ"></a>智、<a id="a-EK"></a>明、<a id="a-EL"></a>觉。<a id="a-EM"></a>复次，<a id="a-EN"></a>苦集灭，<a id="a-EO"></a>此苦灭圣谛已知当知作证，<a id="a-EP"></a>本所未闻法，<a id="a-EQ"></a>当正思惟，<a id="a-ER"></a>时，<a id="a-ES"></a>生眼、<a id="a-ET"></a>智、<a id="a-EU"></a>明、<a id="a-EV"></a>觉。<a id="a-EW"></a>复以此苦灭道迹圣谛已知当修，<a id="a-EX"></a>本所未曾闻法，<a id="a-EY"></a>当正思惟，<a id="a-EZ"></a>时，<a id="a-Ea"></a>生眼、<a id="a-Eb"></a>智、<a id="a-Ec"></a>明、<a id="a-Ed"></a>觉。</p>
  <p id="aEe">“复次，<a id="a-Ef"></a>比丘，<a id="a-Eg"></a>此苦圣谛已知，<a id="a-Eh"></a>知已出，<a id="a-Ei"></a>所未闻法，<a id="a-Ej"></a>当正思惟，<a id="a-Ek"></a>时，<a id="a-El"></a>生眼、<a id="a-Em"></a>智、<a id="a-En"></a>明、<a id="a-Eo"></a>觉。<a id="a-Ep"></a>复次，<a id="a-Eq"></a>此苦集圣谛已知，<a id="a-Er"></a>已断出，<a id="a-Es"></a>所未闻法，<a id="a-Et"></a>当正思惟，<a id="a-Eu"></a>时，<a id="a-Ev"></a>生眼、<a id="a-Ew"></a>智、<a id="a-Ex"></a>明、<a id="a-Ey"></a>觉。<a id="a-Ez"></a>复次，<a id="a-F0"></a>苦灭圣谛已知，<a id="a-F1"></a>已作证出，<a id="a-F2"></a>所未闻法，<a id="a-F3"></a>当正思惟，<a id="a-F4"></a>时，<a id="a-F5"></a>生眼、<a id="a-F6"></a>智、<a id="a-F7"></a>明、<a id="a-F8"></a>觉。<a id="a-F9"></a>复次，<a id="a-FA"></a>苦灭道迹圣谛已知，<a id="a-FB"></a>已修出，<a id="a-FC"></a>所未曾闻法，<a id="a-FD"></a>当正思惟，<a id="a-FE"></a>时，<a id="a-FF"></a>生眼、<a id="a-FG"></a>智、<a id="a-FH"></a>明、<a id="a-FI"></a>觉。</p>
  <p id="aFJ">“诸比丘，<a id="a-FK"></a>我于此四圣谛三转十二行不生眼、<a id="a-FL"></a>智、<a id="a-FM"></a>明、<a id="a-FN"></a>觉者，<a id="a-FO"></a>我终不得于诸天、<a id="a-FP"></a>魔、<a id="a-FQ"></a>梵、<a id="a-FR"></a>沙门、<a id="a-FS"></a>婆罗门闻法众中，<a id="a-FT"></a>为解脱、<a id="a-FU"></a>为出、<a id="a-FV"></a>为离，<a id="a-FW"></a>亦不自证得阿耨多罗三藐三菩提。<a id="a-FX"></a>我已于四圣谛三转十二行生眼、<a id="a-FY"></a>智、<a id="a-FZ"></a>明、<a id="a-Fa"></a>觉，<a id="a-Fb"></a>故于诸天、<a id="a-Fc"></a>魔、<a id="a-Fd"></a>梵、<a id="a-Fe"></a>沙门、<a id="a-Ff"></a>婆罗门闻法众中，<a id="a-Fg"></a>得出、<a id="a-Fh"></a>得脱，<a id="a-Fi"></a>自证得成阿耨多罗三藐三菩提。<a id="a-Fj"></a>”</p>
  <p id="aFk">尔时，<a id="a-Fl"></a>世尊说是法时，<a id="a-Fm"></a>尊者憍陈如及八万诸天远尘离垢，<a id="a-Fn"></a>得法眼净。</p>
  <p id="aFo">尔时，<a id="a-Fp"></a>世尊告尊者憍陈如：<a id="a-Fq"></a>“知法未？<a id="a-Fr"></a>”</p>
  <p id="aFs">憍陈如白佛：<a id="a-Ft"></a>“已知，<a id="a-Fu"></a>世尊。<a id="a-Fv"></a>”</p>
  <p id="aFw">复告尊者憍陈如：<a id="a-Fx"></a>“知法未？<a id="a-Fy"></a>”</p>
  <p id="aFz">拘邻白佛：<a id="a-G0"></a>“已知，<a id="a-G1"></a>善逝。<a id="a-G2"></a>”</p>
  <p id="aG3">尊者拘邻已知法故，<a id="a-G4"></a>是故名阿若拘邻。</p>
  <p id="aG5">尊者阿若拘邻知法已，<a id="a-G6"></a>地神举声唱言：<a id="a-G7"></a>“诸仁者，<a id="a-G8"></a>世尊于波罗柰国仙人住处鹿野苑中三转十二行法轮，<a id="a-G9"></a>诸沙门、<a id="a-GA"></a>婆罗门、<a id="a-GB"></a>诸天、<a id="a-GC"></a>魔、<a id="a-GD"></a>梵所未曾转，<a id="a-GE"></a>多所饶益，<a id="a-GF"></a>多所安乐，<a id="a-GG"></a>哀愍世间，<a id="a-GH"></a>以义饶益，<a id="a-GI"></a>利安天人，<a id="a-GJ"></a>增益诸天众，<a id="a-GK"></a>减损阿修罗众。<a id="a-GL"></a>”</p>
  <p id="aGM">地神唱已，<a id="a-GN"></a>闻虚空神天、<a id="a-GO"></a>四天王天、<a id="a-GP"></a>三十三天、<a id="a-GQ"></a>炎摩天、<a id="a-GR"></a>兜率陀天、<a id="a-GS"></a>化乐天、<a id="a-GT"></a>他化自在天展转传唱，<a id="a-GU"></a>须臾之间，<a id="a-GV"></a>闻于梵天身。<a id="a-GW"></a>梵天乘声唱言：<a id="a-GX"></a>“诸仁者，<a id="a-GY"></a>世尊于波罗柰国仙人住处鹿野苑中三转十二行法轮，<a id="a-GZ"></a>诸沙门、<a id="a-Ga"></a>婆罗门、<a id="a-Gb"></a>诸天、<a id="a-Gc"></a>魔、<a id="a-Gd"></a>梵，<a id="a-Ge"></a>及世间闻法未所曾转，<a id="a-Gf"></a>多所饶益，<a id="a-Gg"></a>多所安乐，<a id="a-Gh"></a>以义饶益诸天世人，<a id="a-Gi"></a>增益诸天众，<a id="a-Gj"></a>减损阿修罗众。<a id="a-Gk"></a>”</p>
  <p id="aGl">世尊于波罗柰国仙人住处鹿野苑中转法轮，<a id="a-Gm"></a>是故此经名转法轮经。</p>
  <p id="aGn">佛说此经已，<a id="a-Go"></a>诸比丘闻佛所说，<a id="a-Gp"></a>欢喜奉行。</p>
  <p id="aGq">如是我闻：<a id="a-Gr"></a>一时，<a id="a-Gs"></a>佛住波罗柰仙人住处鹿野苑中。</p>
  <p id="aGt">尔时，<a id="a-Gu"></a>世尊告诸比丘：<a id="a-Gv"></a>“有四圣谛。<a id="a-Gw"></a>何等为四？<a id="a-Gx"></a>谓苦圣谛、<a id="a-Gy"></a>苦集圣谛、<a id="a-Gz"></a>苦灭圣谛、<a id="a-H0"></a>苦灭道迹圣谛。<a id="a-H1"></a>”</p>
  <p id="aH2">佛说此经已，<a id="a-H3"></a>诸比丘闻佛所说，<a id="a-H4"></a>欢喜奉行。</p>
  <p id="aH5">如是我闻：<a id="a-H6"></a>一时，<a id="a-H7"></a>佛住波罗柰仙人住处鹿野苑中。</p>
  <p id="aH8">尔时，<a id="a-H9"></a>世尊告诸比丘：<a id="a-HA"></a>“有四圣谛。<a id="a-HB"></a>何等为四？<a id="a-HC"></a>谓苦圣谛、<a id="a-HD"></a>苦集圣谛、<a id="a-HE"></a>苦灭圣谛、<a id="a-HF"></a>苦灭道迹圣谛。<a id="a-HG"></a>若比丘于此四圣谛未无间等者，<a id="a-HH"></a>当修无间等，<a id="a-HI"></a>起增上欲，<a id="a-HJ"></a>方便堪能，<a id="a-HK"></a>正念正知应当觉。<a id="a-HL"></a>”</p>
  <p id="aHM">佛说此经已，<a id="a-HN"></a>诸比丘闻佛所说，<a id="a-HO"></a>欢喜奉行。</p>
  <p id="aHP">如是我闻：<a id="a-HQ"></a>一时，<a id="a-HR"></a>佛住波罗柰仙人住处鹿野苑中。</p>
  <p id="aHS">尔时，<a id="a-HT"></a>世尊告诸比丘：<a id="a-HU"></a>“有四圣谛。<a id="a-HV"></a>何等为四？<a id="a-HW"></a>谓苦圣谛、<a id="a-HX"></a>苦集圣谛、<a id="a-HY"></a>苦灭圣谛、<a id="a-HZ"></a>苦灭道迹圣谛。<a id="a-Ha"></a>若比丘于苦圣谛当知、<a id="a-Hb"></a>当解，<a id="a-Hc"></a>于集圣谛当知、<a id="a-Hd"></a>当断，<a id="a-He"></a>于苦灭圣谛当知、<a id="a-Hf"></a>当证，<a id="a-Hg"></a>于苦灭道迹圣谛当知、<a id="a-Hh"></a>当修。<a id="a-Hi"></a>”</p>
  <p id="aHj">佛说此经已，<a id="a-Hk"></a>诸比丘闻佛所说，<a id="a-Hl"></a>欢喜奉行。</p>
  <p id="aHm">如是我闻：<a id="a-Hn"></a>一时，<a id="a-Ho"></a>佛住波罗柰仙人住处鹿野苑中。</p>
  <p id="aHp">尔时，<a id="a-Hq"></a>世尊告诸比丘：<a id="a-Hr"></a>“有四圣谛。<a id="a-Hs"></a>何等为四？<a id="a-Ht"></a>谓苦圣谛、<a id="a-Hu"></a>苦集圣谛、<a id="a-Hv"></a>苦灭圣谛、<a id="a-Hw"></a>苦灭道迹圣谛。<a id="a-Hx"></a>若比丘于苦圣谛已知、<a id="a-Hy"></a>已解，<a id="a-Hz"></a>于苦集圣谛已知、<a id="a-I0"></a>已断，<a id="a-I1"></a>于苦灭圣谛已知、<a id="a-I2"></a>已证，<a id="a-I3"></a>于苦灭道迹圣谛已知、<a id="a-I4"></a>已修，<a id="a-I5"></a>如是比丘则断爱欲，<a id="a-I6"></a>转去诸结，<a id="a-I7"></a>于慢、<a id="a-I8"></a>无间等究竟苦边。<a id="a-I9"></a>”</p>
  <p id="aIA">佛说此经已，<a id="a-IB"></a>诸比丘闻佛所说，<a id="a-IC"></a>欢喜奉行。</p>
  <p id="aID">如是我闻：<a id="a-IE"></a>一时，<a id="a-IF"></a>佛住波罗柰仙人住处鹿野苑中。</p>
  <p id="aIG">尔时，<a id="a-IH"></a>世尊告诸比丘：<a id="a-II"></a>“有四圣谛。<a id="a-IJ"></a>何等为四？<a id="a-IK"></a>谓苦圣谛、<a id="a-IL"></a>苦集圣谛、<a id="a-IM"></a>苦灭圣谛、<a id="a-IN"></a>苦灭道迹圣谛。<a id="a-IO"></a>若比丘于苦圣谛已知、<a id="a-IP"></a>已解，<a id="a-IQ"></a>于苦集圣谛已知、<a id="a-IR"></a>已断，<a id="a-IS"></a>于苦灭圣谛已知、<a id="a-IT"></a>已证，<a id="a-IU"></a>于苦灭道迹圣谛已知、<a id="a-IV"></a>已修，<a id="a-IW"></a>如是比丘名阿罗汉，<a id="a-IX"></a>诸漏已尽，<a id="a-IY"></a>所作已作，<a id="a-IZ"></a>离诸重担，<a id="a-Ia"></a>逮得己利，<a id="a-Ib"></a>尽诸有结，<a id="a-Ic"></a>正智善解脱。<a id="a-Id"></a>”</p>
  <p id="aIe">佛说此经已，<a id="a-If"></a>诸比丘闻佛所说，<a id="a-Ig"></a>欢喜奉行。</p>
  <p id="aIh">如是我闻：<a id="a-Ii"></a>一时，<a id="a-Ij"></a>佛住波罗柰国仙人住处鹿野苑中。</p>
  <p id="aIk">尔时，<a id="a-Il"></a>世尊告诸比丘：<a id="a-Im"></a>“有四圣谛。<a id="a-In"></a>何等为四？<a id="a-Io"></a>谓苦圣谛、<a id="a-Ip"></a>苦集圣谛、<a id="a-Iq"></a>苦灭圣谛、<a id="a-Ir"></a>苦灭道迹圣谛。<a id="a-Is"></a>若比丘于苦圣谛已知、<a id="a-It"></a>已解，<a id="a-Iu"></a>于苦集圣谛已知、<a id="a-Iv"></a>已断，<a id="a-Iw"></a>于苦灭圣谛已知、<a id="a-Ix"></a>已证，<a id="a-Iy"></a>于苦灭道迹圣谛已知、<a id="a-Iz"></a>已修，<a id="a-J0"></a>如是比丘边际、<a id="a-J1"></a>究竟边际、<a id="a-J2"></a>离垢边际，<a id="a-J3"></a>梵行已终，<a id="a-J4"></a>纯一清白，<a id="a-J5"></a>名为上士。<a id="a-J6"></a>”</p>
  <p id="aJ7">佛说此经已，<a id="a-J8"></a>诸比丘闻佛所说，<a id="a-J9"></a>欢喜奉行。</p>
  <p id="aJA">如是我闻：<a id="a-JB"></a>一时，<a id="a-JC"></a>佛住波罗柰国仙人住处鹿野苑中。</p>
  <p id="aJD">尔时，<a id="a-JE"></a>世尊告诸比丘：<a id="a-JF"></a>“有四圣谛。<a id="a-JG"></a>何等为四？<a id="a-JH"></a>谓苦圣谛、<a id="a-JI"></a>苦集圣谛、<a id="a-JJ"></a>苦灭圣谛、<a id="a-JK"></a>苦灭道迹圣谛。<a id="a-JL"></a>若比丘于苦圣谛已知、<a id="a-JM"></a>已解，<a id="a-JN"></a>于苦集圣谛已知、<a id="a-JO"></a>已断，<a id="a-JP"></a>于苦灭圣谛已知、<a id="a-JQ"></a>已证，<a id="a-JR"></a>于苦灭道迹圣谛已知、<a id="a-JS"></a>已修，<a id="a-JT"></a>如是比丘无有关键，<a id="a-JU"></a>平治城堑，<a id="a-JV"></a>度诸险难，<a id="a-JW"></a>解脱结缚，<a id="a-JX"></a>名为贤圣，<a id="a-JY"></a>建立圣幢。<a id="a-JZ"></a>”</p>
  <p id="aJa">佛说此经已，<a id="a-Jb"></a>诸比丘闻佛所说，<a id="a-Jc"></a>欢喜奉行。</p>
  <p id="aJd">如是我闻：<a id="a-Je"></a>一时，<a id="a-Jf"></a>佛住波罗柰仙人住处鹿野苑中。</p>
  <p id="aJg">尔时，<a id="a-Jh"></a>世尊告诸比丘：<a id="a-Ji"></a>“有四圣谛。<a id="a-Jj"></a>何等为四？<a id="a-Jk"></a>谓苦圣谛、<a id="a-Jl"></a>苦集圣谛、<a id="a-Jm"></a>苦灭圣谛、<a id="a-Jn"></a>苦灭道迹圣谛。<a id="a-Jo"></a>若比丘于苦圣谛已知、<a id="a-Jp"></a>已解，<a id="a-Jq"></a>于苦集圣谛已知、<a id="a-Jr"></a>已断，<a id="a-Js"></a>于苦灭圣谛已知、<a id="a-Jt"></a>已证，<a id="a-Ju"></a>于苦灭道迹圣谛已知、<a id="a-Jv"></a>已修，<a id="a-Jw"></a>如是比丘无有关键，<a id="a-Jx"></a>平治城堑，<a id="a-Jy"></a>度诸险难，<a id="a-Jz"></a>名为贤圣，<a id="a-K0"></a>建立圣幢。</p>
  <p id="aK1">“诸比丘，<a id="a-K2"></a>云何无有关键？<a id="a-K3"></a>谓五下分结已断已知，<a id="a-K4"></a>是名离关键。<a id="a-K5"></a>云何平治城堑？<a id="a-K6"></a>无明谓之深堑，<a id="a-K7"></a>彼得断知，<a id="a-K8"></a>是名平治城堑。<a id="a-K9"></a>云何度诸险难？<a id="a-KA"></a>谓无际生死，<a id="a-KB"></a>究竟苦边，<a id="a-KC"></a>是名度诸险难。<a id="a-KD"></a>云何解脱结缚？<a id="a-KE"></a>谓爱已断、<a id="a-KF"></a>已知。<a id="a-KG"></a>云何建立圣幢？<a id="a-KH"></a>谓我慢已断、<a id="a-KI"></a>已知，<a id="a-KJ"></a>是名建立圣幢。<a id="a-KK"></a>”</p>
  <p id="aKL">佛说此经已，<a id="a-KM"></a>诸比丘闻佛所说，<a id="a-KN"></a>欢喜奉行。</p>
  <p id="aKO">如是我闻：<a id="a-KP"></a>一时，<a id="a-KQ"></a>佛住波罗柰国仙人住处鹿野苑中。</p>
  <p id="aKR">尔时，<a id="a-KS"></a>世尊告诸比丘：<a id="a-KT"></a>“有四圣谛。<a id="a-KU"></a>何等为四？<a id="a-KV"></a>谓苦圣谛、<a id="a-KW"></a>苦集圣谛、<a id="a-KX"></a>苦灭圣谛、<a id="a-KY"></a>苦灭道迹圣谛。<a id="a-KZ"></a>若比丘于苦圣谛已知、<a id="a-Ka"></a>已解，<a id="a-Kb"></a>于苦集圣谛已知、<a id="a-Kc"></a>已断，<a id="a-Kd"></a>于苦灭圣谛已知、<a id="a-Ke"></a>已证，<a id="a-Kf"></a>于苦灭道迹圣谛已知、<a id="a-Kg"></a>已修，<a id="a-Kh"></a>是名比丘断五支，<a id="a-Ki"></a>成六分，<a id="a-Kj"></a>守护于一，<a id="a-Kk"></a>依倚于四，<a id="a-Kl"></a>舍除诸谛，<a id="a-Km"></a>离四衢，<a id="a-Kn"></a>证诸觉想，<a id="a-Ko"></a>自身所作，<a id="a-Kp"></a>心善解脱，<a id="a-Kq"></a>慧善解脱，<a id="a-Kr"></a>纯一清白，<a id="a-Ks"></a>名为上士。<a id="a-Kt"></a>”</p>
  <p id="aKu">佛说此经已，<a id="a-Kv"></a>诸比丘闻佛所说，<a id="a-Kw"></a>欢喜奉行。</p>
  <p id="aKx">如是我闻：<a id="a-Ky"></a>一时，<a id="a-Kz"></a>佛住波罗柰国仙人住处鹿野苑中。</p>
  <p id="aL0">尔时，<a id="a-L1"></a>世尊告诸比丘：<a id="a-L2"></a>“有四法成就，<a id="a-L3"></a>名曰大医王者，<a id="a-L4"></a>所应王之具、<a id="a-L5"></a>王之分。<a id="a-L6"></a>何等为四？<a id="a-L7"></a>一者、<a id="a-L8"></a>善知病，<a id="a-L9"></a>二者、<a id="a-LA"></a>善知病源，<a id="a-LB"></a>三者、<a id="a-LC"></a>善知病对治，<a id="a-LD"></a>四者、<a id="a-LE"></a>善知治病已，<a id="a-LF"></a>当来更不动发。<a id="a-LG"></a>云何名良医善知病？<a id="a-LH"></a>谓良医善知如是如是种种病，<a id="a-LI"></a>是名良医善知病。<a id="a-LJ"></a>云何良医善知病源？<a id="a-LK"></a>谓良医善知此病因风起、<a id="a-LL"></a>癖阴起、<a id="a-LM"></a>涎唾起、<a id="a-LN"></a>众冷起、<a id="a-LO"></a>因现事起、<a id="a-LP"></a>时节起，<a id="a-LQ"></a>是名良医善知病源。<a id="a-LR"></a>云何良医善知病对治？<a id="a-LS"></a>谓良医善知种种病，<a id="a-LT"></a>应涂药、<a id="a-LU"></a>应吐、<a id="a-LV"></a>应下、<a id="a-LW"></a>应灌鼻、<a id="a-LX"></a>应熏、<a id="a-LY"></a>应取汗，<a id="a-LZ"></a>如是比种种对治，<a id="a-La"></a>是名良医善知对治。<a id="a-Lb"></a>云何良医善知治病已，<a id="a-Lc"></a>于未来世永不动发？<a id="a-Ld"></a>谓良医善治种种病，<a id="a-Le"></a>令究竟除，<a id="a-Lf"></a>于未来世永不复起，<a id="a-Lg"></a>是名良医善知治病，<a id="a-Lh"></a>更不动发。</p>
  <p id="aLi">“如来、<a id="a-Lj"></a>应、<a id="a-Lk"></a>等正觉为大医王，<a id="a-Ll"></a>成就四德，<a id="a-Lm"></a>疗众生病，<a id="a-Ln"></a>亦复如是。<a id="a-Lo"></a>云何为四？<a id="a-Lp"></a>谓如来知此是苦圣谛如实知，<a id="a-Lq"></a>此是苦集圣谛如实知，<a id="a-Lr"></a>此是苦灭圣谛如实知，<a id="a-Ls"></a>此是苦灭道迹圣谛如实知。<a id="a-Lt"></a>诸比丘，<a id="a-Lu"></a>彼世间良医于生根本对治不如实知，<a id="a-Lv"></a>老、<a id="a-Lw"></a>病、<a id="a-Lx"></a>死、<a id="a-Ly"></a>忧、<a id="a-Lz"></a>悲、<a id="a-M0"></a>恼苦根本对治不如实知；<a id="a-M1"></a>如来、<a id="a-M2"></a>应、<a id="a-M3"></a>等正觉为大医王，<a id="a-M4"></a>于生根本知对治如实知，<a id="a-M5"></a>于老、<a id="a-M6"></a>病、<a id="a-M7"></a>死、<a id="a-M8"></a>忧、<a id="a-M9"></a>悲、<a id="a-MA"></a>恼苦根本对治如实知，<a id="a-MB"></a>是故如来、<a id="a-MC"></a>应、<a id="a-MD"></a>等正觉名大医王。<a id="a-ME"></a>”</p>
  <p id="aMF">佛说此经已，<a id="a-MG"></a>诸比丘闻佛所说，<a id="a-MH"></a>欢喜奉行。</p>
  <p id="aMI">如是我闻：<a id="a-MJ"></a>一时，<a id="a-MK"></a>佛住波罗柰国仙人住处鹿野苑中。</p>
  <p id="aML">尔时，<a id="a-MM"></a>世尊告诸比丘：<a id="a-MN"></a>“若诸沙门、<a id="a-MO"></a>婆罗门于此苦圣谛不如实知，<a id="a-MP"></a>此苦集圣谛不如实知，<a id="a-MQ"></a>此苦灭圣谛不如实知，<a id="a-MR"></a>此苦灭道迹圣谛不如实知，<a id="a-MS"></a>此非沙门之沙门，<a id="a-MT"></a>非婆罗门之婆罗门，<a id="a-MU"></a>彼亦不于沙门义、<a id="a-MV"></a>婆罗门义见法自知作证：<a id="a-MW"></a>我生已尽，<a id="a-MX"></a>梵行已立，<a id="a-MY"></a>所作已作，<a id="a-MZ"></a>自知不受后有。</p>
  <p id="aMa">“若沙门、<a id="a-Mb"></a>婆罗门于此苦圣谛如实知，<a id="a-Mc"></a>此苦集圣谛如实知，<a id="a-Md"></a>此苦灭圣谛如实知，<a id="a-Me"></a>此苦灭道迹圣谛如实知，<a id="a-Mf"></a>当知是沙门、<a id="a-Mg"></a>婆罗门——沙门之沙门、<a id="a-Mh"></a>婆罗门之婆罗门，<a id="a-Mi"></a>于沙门义、<a id="a-Mj"></a>婆罗门义见法自知作证：<a id="a-Mk"></a>我生已尽，<a id="a-Ml"></a>梵行已立，<a id="a-Mm"></a>所作已作，<a id="a-Mn"></a>自知不受后有。</p>
  <p id="aMo">“是故，<a id="a-Mp"></a>比丘，<a id="a-Mq"></a>于四圣谛无间等当起增上欲，<a id="a-Mr"></a>精勤堪能，<a id="a-Ms"></a>方便修学。<a id="a-Mt"></a>何等为四？<a id="a-Mu"></a>谓苦圣谛、<a id="a-Mv"></a>苦集圣谛、<a id="a-Mw"></a>苦灭圣谛、<a id="a-Mx"></a>苦灭道迹圣谛。<a id="a-My"></a>”</p>
  <p id="aMz">佛说此经已，<a id="a-N0"></a>诸比丘闻佛所说，<a id="a-N1"></a>欢喜奉行。</p>
  <p id="aN2">如是我闻：<a id="a-N3"></a>一时，<a id="a-N4"></a>佛住波罗柰国仙人住处鹿野苑中。</p>
  <p id="aN5">广说如上，<a id="a-N6"></a>差别者：<a id="a-N7"></a>“于四圣谛不如实知，<a id="a-N8"></a>当知是沙门、<a id="a-N9"></a>婆罗门，<a id="a-NA"></a>非沙门数、<a id="a-NB"></a>非婆罗门数；<a id="a-NC"></a>于四圣谛如实知者，<a id="a-ND"></a>是沙门数、<a id="a-NE"></a>是婆罗门数。<a id="a-NF"></a>乃至……。<a id="a-NG"></a>”</p>
  <p id="aNH">佛说此经己，<a id="a-NI"></a>诸比丘闻佛所说，<a id="a-NJ"></a>欢喜奉行。</p>
  <p id="aNK">如是我闻：<a id="a-NL"></a>一时，<a id="a-NM"></a>佛住波罗柰国仙人住处鹿野苑中。</p>
  <p id="aNN">尔时，<a id="a-NO"></a>世尊告诸比丘：<a id="a-NP"></a>“若沙门、<a id="a-NQ"></a>婆罗门于苦圣谛不如实知，<a id="a-NR"></a>苦集圣谛不如实知，<a id="a-NS"></a>苦灭圣谛不如实知，<a id="a-NT"></a>苦灭道迹圣谛不如实知，<a id="a-NU"></a>当知是沙门、<a id="a-NV"></a>婆罗门不得脱苦。<a id="a-NW"></a>若沙门、<a id="a-NX"></a>婆罗门于苦圣谛如实知，<a id="a-NY"></a>于苦集圣谛如实知，<a id="a-NZ"></a>于苦灭圣谛如实知，<a id="a-Na"></a>于苦灭道迹圣谛如实知，<a id="a-Nb"></a>当知是沙门、<a id="a-Nc"></a>婆罗门解脱于苦。<a id="a-Nd"></a>”</p>
  <p id="aNe">佛说此经已，<a id="a-Nf"></a>诸比丘闻佛所说，<a id="a-Ng"></a>欢喜奉行。</p>
  <p id="aNh">“如于苦不解脱、<a id="a-Ni"></a>解脱；<a id="a-Nj"></a>如是舍恶趣不解脱、<a id="a-Nk"></a>解脱；<a id="a-Nl"></a>堪能舍戒退减，<a id="a-Nm"></a>不舍戒退减；<a id="a-Nn"></a>能自说得过人法自证，<a id="a-No"></a>不能自说得过人法作证；<a id="a-Np"></a>能于此外求良福田，<a id="a-Nq"></a>不能于此外求良福田；<a id="a-Nr"></a>能于此外求大师，<a id="a-Ns"></a>不能于此外求大师；<a id="a-Nt"></a>不能越苦，<a id="a-Nu"></a>堪能越苦；<a id="a-Nv"></a>不堪能脱苦，<a id="a-Nw"></a>堪能脱苦。<a id="a-Nx"></a>”</p>
  <p id="aNy">如是上诸经重说悉继以偈：</p>
  <p id="aNz">“若不知苦者，<a id="a-O0"></a>及彼众苦因，</p>
  <p id="aO1">一切诸苦法，<a id="a-O2"></a>寂灭永无余。</p>
  <p id="aO3">若不知道迹，<a id="a-O4"></a>能思一切苦，</p>
  <p id="aO5">心解脱于苦，<a id="a-O6"></a>慧解脱亦然，</p>
  <p id="aO7">不能越众苦，<a id="a-O8"></a>令苦究竟脱。</p>
  <p id="aO9">若如实知苦，<a id="a-OA"></a>亦知众苦因，</p>
  <p id="aOB">及一切诸苦，<a id="a-OC"></a>永灭尽无余。</p>
  <p id="aOD">若复如实知，<a id="a-OE"></a>息苦之道迹，</p>
  <p id="aOF">意解脱具足，<a id="a-OG"></a>慧解脱亦然，</p>
  <p id="aOH">堪能越众苦，<a id="a-OI"></a>究竟得解脱。<a id="a-OJ"></a>”</p>
  <p id="aOK">佛说此经已，<a id="a-OL"></a>诸比丘闻佛所说，<a id="a-OM"></a>欢喜奉行。</p>
  <p id="aON">如是我闻：<a id="a-OO"></a>一时，<a id="a-OP"></a>佛住波罗柰国仙人往处鹿野苑中。</p>
  <p id="aOQ">尔时，<a id="a-OR"></a>世尊告诸比丘：<a id="a-OS"></a>“若善男子正信、<a id="a-OT"></a>非家、<a id="a-OU"></a>出家学道，<a id="a-OV"></a>彼一切所应当知四圣谛法。<a id="a-OW"></a>何等为四？<a id="a-OX"></a>谓知苦圣谛、<a id="a-OY"></a>知苦集圣谛、<a id="a-OZ"></a>知苦灭圣谛、<a id="a-Oa"></a>知苦灭道迹圣谛。<a id="a-Ob"></a>是故，<a id="a-Oc"></a>比丘，<a id="a-Od"></a>于四圣谛未无间等者，<a id="a-Oe"></a>当勤方便，<a id="a-Of"></a>修无间等。<a id="a-Og"></a>如此章句，<a id="a-Oh"></a>一切四圣谛经，<a id="a-Oi"></a>应当具说。<a id="a-Oj"></a>”</p>
  <p id="aOk">佛说此经已，<a id="a-Ol"></a>诸比丘闻佛所说，<a id="a-Om"></a>欢喜奉行。</p>
  <p id="aOn">“如是知、<a id="a-Oo"></a>如是见、<a id="a-Op"></a>如是无间等，<a id="a-Oq"></a>悉应当说。<a id="a-Or"></a>又三结尽，<a id="a-Os"></a>得须陀洹，<a id="a-Ot"></a>一切当知四圣谛。<a id="a-Ou"></a>何等为四？<a id="a-Ov"></a>谓知苦圣谛、<a id="a-Ow"></a>知苦集圣谛、<a id="a-Ox"></a>知苦灭圣谛、<a id="a-Oy"></a>知苦灭道迹圣谛；<a id="a-Oz"></a>如是当知如是当见无间等。<a id="a-P0"></a>”</p>
  <p id="aP1">佛说此经已，<a id="a-P2"></a>诸比丘闻佛所说，<a id="a-P3"></a>欢喜奉行。</p>
  <p id="aP4">“若三结尽，<a id="a-P5"></a>贪恚痴薄，<a id="a-P6"></a>得斯陀含，<a id="a-P7"></a>彼一切皆于四圣谛如实知故。<a id="a-P8"></a>何等为四？<a id="a-P9"></a>谓知苦圣谛、<a id="a-PA"></a>知苦集圣谛、<a id="a-PB"></a>知苦灭圣谛、<a id="a-PC"></a>知苦灭道迹圣谛；<a id="a-PD"></a>如是当知、<a id="a-PE"></a>如是当见如是无间等，<a id="a-PF"></a>亦如是说。</p>
  <p id="aPG">“五下分结尽，<a id="a-PH"></a>生般涅槃阿那含，<a id="a-PI"></a>不还此世，<a id="a-PJ"></a>彼一切知四圣谛。<a id="a-PK"></a>何等为四？<a id="a-PL"></a>知苦圣谛、<a id="a-PM"></a>知苦集圣谛、<a id="a-PN"></a>知苦灭圣谛、<a id="a-PO"></a>知苦灭道迹圣谛；<a id="a-PP"></a>如是知、<a id="a-PQ"></a>如是见如是无间等，<a id="a-PR"></a>亦如是说。</p>
  <p id="aPS">“若一切漏尽，<a id="a-PT"></a>无漏心解脱、<a id="a-PU"></a>慧解脱，<a id="a-PV"></a>见法自知作证：<a id="a-PW"></a>我生已尽，<a id="a-PX"></a>梵行已立，<a id="a-PY"></a>所作已作，<a id="a-PZ"></a>自知不受后有，<a id="a-Pa"></a>彼一切悉知四圣谛。<a id="a-Pb"></a>何等为四？<a id="a-Pc"></a>谓知苦圣谛、<a id="a-Pd"></a>知苦集圣谛、<a id="a-Pe"></a>知苦灭圣谛、<a id="a-Pf"></a>知苦灭道迹圣谛；<a id="a-Pg"></a>如是知、<a id="a-Ph"></a>如是见如是无间等，<a id="a-Pi"></a>亦如是说。</p>
  <p id="aPj">“若得辟支佛道证，<a id="a-Pk"></a>彼一切知四圣谛故。<a id="a-Pl"></a>何等为四？<a id="a-Pm"></a>谓知苦圣谛、<a id="a-Pn"></a>知苦集圣谛、<a id="a-Po"></a>知苦灭圣谛、<a id="a-Pp"></a>知苦灭道迹圣谛；<a id="a-Pq"></a>如是知、<a id="a-Pr"></a>如是见如是无间等，<a id="a-Ps"></a>亦如是说。</p>
  <p id="aPt">“若得无上等正觉，<a id="a-Pu"></a>彼一切知四圣谛故。<a id="a-Pv"></a>何等为四？<a id="a-Pw"></a>谓知苦圣谛、<a id="a-Px"></a>知苦集圣谛、<a id="a-Py"></a>知苦灭圣谛、<a id="a-Pz"></a>知苦灭道迹圣谛；<a id="a-Q0"></a>如是知、<a id="a-Q1"></a>如是见如是无间等，<a id="a-Q2"></a>亦如是说。<a id="a-Q3"></a>”</p>
  <p id="aQ4">佛说此经已，<a id="a-Q5"></a>诸比丘闻佛所说，<a id="a-Q6"></a>欢喜奉行。</p>
  <p id="aQ7">如是我闻：<a id="a-Q8"></a>一时，<a id="a-Q9"></a>佛往波罗柰国仙人往处鹿野苑中。</p>
  <p id="aQA">尔时，<a id="a-QB"></a>世尊告诸比丘：<a id="a-QC"></a>“譬如日出，<a id="a-QD"></a>明相先起，<a id="a-QE"></a>如是正尽苦亦有前相起，<a id="a-QF"></a>谓知四圣谛。<a id="a-QG"></a>何等为四？<a id="a-QH"></a>知苦圣谛、<a id="a-QI"></a>知苦集圣谛、<a id="a-QJ"></a>知苦灭圣谛、<a id="a-QK"></a>知苦灭道迹圣谛；<a id="a-QL"></a>如是知、<a id="a-QM"></a>如是见、<a id="a-QN"></a>如是无间等，<a id="a-QO"></a>亦如是说。<a id="a-QP"></a>”</p>
  <p id="aQQ">佛说此经已，<a id="a-QR"></a>诸比丘闻佛所说，<a id="a-QS"></a>欢喜奉行。</p>
  <p id="aQT">如是我闻：<a id="a-QU"></a>一时，<a id="a-QV"></a>佛住波罗柰国仙人住处鹿野苑中。</p>
  <p id="aQW">尔时，<a id="a-QX"></a>世尊告诸比丘：<a id="a-QY"></a>“若日月不出世间者，<a id="a-QZ"></a>一切众星亦不出于世间，<a id="a-Qa"></a>昼夜、<a id="a-Qb"></a>半月、<a id="a-Qc"></a>一月、<a id="a-Qd"></a>时节、<a id="a-Qe"></a>岁数、<a id="a-Qf"></a>刻数、<a id="a-Qg"></a>须臾，<a id="a-Qh"></a>皆悉不现，<a id="a-Qi"></a>世间常冥，<a id="a-Qj"></a>无有明照，<a id="a-Qk"></a>唯有长夜，<a id="a-Ql"></a>纯大暗苦现于世间。<a id="a-Qm"></a>若如来、<a id="a-Qn"></a>应供、<a id="a-Qo"></a>等正觉不出世间时，<a id="a-Qp"></a>不说苦圣谛、<a id="a-Qq"></a>苦集圣谛、<a id="a-Qr"></a>苦灭圣谛、<a id="a-Qs"></a>苦灭道迹圣谛现于世间，<a id="a-Qt"></a>世间盲冥，<a id="a-Qu"></a>无有明照，<a id="a-Qv"></a>如是长夜，<a id="a-Qw"></a>纯大暗冥现于世间。</p>
  <p id="aQx">“若日月出于世间，<a id="a-Qy"></a>众星亦现，<a id="a-Qz"></a>昼夜、<a id="a-R0"></a>半月、<a id="a-R1"></a>一月、<a id="a-R2"></a>时节、<a id="a-R3"></a>岁数、<a id="a-R4"></a>刻数、<a id="a-R5"></a>须臾，<a id="a-R6"></a>悉现世间，<a id="a-R7"></a>长夜明照，<a id="a-R8"></a>出于世间。<a id="a-R9"></a>如是，<a id="a-RA"></a>如来、<a id="a-RB"></a>应、<a id="a-RC"></a>等正觉出于世间，<a id="a-RD"></a>说苦圣谛现于世间，<a id="a-RE"></a>苦集圣谛、<a id="a-RF"></a>苦灭圣谛、<a id="a-RG"></a>苦灭道迹圣谛现于世间，<a id="a-RH"></a>不复暗冥，<a id="a-RI"></a>长夜照明，<a id="a-RJ"></a>纯一智慧现于世间。<a id="a-RK"></a>”</p>
  <p id="aRL">佛说此经已，<a id="a-RM"></a>诸比丘闻佛所说，<a id="a-RN"></a>欢喜奉行。</p>
  <p id="aRO">如是我闻：<a id="a-RP"></a>一时，<a id="a-RQ"></a>佛住波罗柰国仙人住处鹿野苑中。</p>
  <p id="aRR">尔时，<a id="a-RS"></a>世尊告诸比丘：<a id="a-RT"></a>“譬如日出，<a id="a-RU"></a>周行空中，<a id="a-RV"></a>坏诸暗冥，<a id="a-RW"></a>光明显照。<a id="a-RX"></a>如是，<a id="a-RY"></a>圣弟子所有集法，<a id="a-RZ"></a>一切灭已，<a id="a-Ra"></a>离诸尘垢，<a id="a-Rb"></a>得法眼生，<a id="a-Rc"></a>与无间等，<a id="a-Rd"></a>俱三结断。<a id="a-Re"></a>所谓身见、<a id="a-Rf"></a>戒取、<a id="a-Rg"></a>疑，<a id="a-Rh"></a>此三结尽，<a id="a-Ri"></a>名须陀洹，<a id="a-Rj"></a>不堕恶趣法，<a id="a-Rk"></a>必定正觉，<a id="a-Rl"></a>趣七有天人往生，<a id="a-Rm"></a>作苦边。<a id="a-Rn"></a>彼圣弟子中间虽起忧苦，<a id="a-Ro"></a>听彼圣弟子离欲、<a id="a-Rp"></a>恶不善法，<a id="a-Rq"></a>有觉有观，<a id="a-Rr"></a>离生喜乐，<a id="a-Rs"></a>初禅具足住。<a id="a-Rt"></a>不见彼圣弟子有一法不断，<a id="a-Ru"></a>能令还生此世者，<a id="a-Rv"></a>此则圣弟子得法眼之大义。<a id="a-Rw"></a>是故，<a id="a-Rx"></a>比丘于此四圣谛未无间等者，<a id="a-Ry"></a>当勤方便，<a id="a-Rz"></a>起增上欲，<a id="a-S0"></a>精进修学。<a id="a-S1"></a>”</p>
  <p id="aS2">佛说是经已，<a id="a-S3"></a>诸比丘闻佛所说，<a id="a-S4"></a>欢喜奉行。</p>
  <p id="aS5">如是我闻：<a id="a-S6"></a>一时，<a id="a-S7"></a>佛住波罗柰国仙人住处鹿野苑中。</p>
  <p id="aS8">尔时，<a id="a-S9"></a>世尊告诸比丘：<a id="a-SA"></a>“当作是说：<a id="a-SB"></a>我于苦圣谛未无间等，<a id="a-SC"></a>苦集圣谛、<a id="a-SD"></a>苦灭圣谛未无间等，<a id="a-SE"></a>而言我当得苦灭道迹圣谛无间等者，<a id="a-SF"></a>此说不应。<a id="a-SG"></a>所以者何？<a id="a-SH"></a>无是处故。<a id="a-SI"></a>若苦圣谛、<a id="a-SJ"></a>苦集圣谛、<a id="a-SK"></a>苦灭圣谛未无间等，<a id="a-SL"></a>而欲苦灭道迹圣谛无间等者，<a id="a-SM"></a>无有是处。<a id="a-SN"></a>譬如有人言我欲取佉提罗叶，<a id="a-SO"></a>合集作器，<a id="a-SP"></a>盛水持行者，<a id="a-SQ"></a>无有是处。<a id="a-SR"></a>所以者何？<a id="a-SS"></a>无是处故。<a id="a-ST"></a>如是言我于苦圣谛、<a id="a-SU"></a>苦集圣谛、<a id="a-SV"></a>苦灭圣谛未无间等，<a id="a-SW"></a>而欲得苦灭道迹圣谛无间等者，<a id="a-SX"></a>无有是处。</p>
  <p id="aSY">“若复有言我当于苦圣谛、<a id="a-SZ"></a>苦集圣谛、<a id="a-Sa"></a>苦灭圣谛无间等已得，<a id="a-Sb"></a>复得苦灭道迹圣谛者，<a id="a-Sc"></a>斯则善说。<a id="a-Sd"></a>所以者何？<a id="a-Se"></a>有是处故。<a id="a-Sf"></a>若苦圣谛、<a id="a-Sg"></a>苦集圣谛、<a id="a-Sh"></a>苦灭圣谛无间等已，<a id="a-Si"></a>而欲苦灭道迹圣谛无间等者，<a id="a-Sj"></a>斯有是处。<a id="a-Sk"></a>譬如有言我以纯昙摩叶、<a id="a-Sl"></a>摩楼迦葉，<a id="a-Sm"></a>合集盛水持行者，<a id="a-Sn"></a>此则善说。<a id="a-So"></a>所以者何？<a id="a-Sp"></a>有是处故。<a id="a-Sq"></a>如是若言我于苦圣谛、<a id="a-Sr"></a>苦集圣谛、<a id="a-Ss"></a>苦灭圣谛无间等已，<a id="a-St"></a>而欲苦灭道迹圣谛无间等者，<a id="a-Su"></a>斯则善说。<a id="a-Sv"></a>所以者何？<a id="a-Sw"></a>有是处故。<a id="a-Sx"></a>若于苦圣谛、<a id="a-Sy"></a>苦集圣谛、<a id="a-Sz"></a>苦灭圣谛无间等已，<a id="a-T0"></a>而欲苦灭道迹圣谛无间等者，<a id="a-T1"></a>斯有是处故。<a id="a-T2"></a>”</p>
  <p id="aT3">佛说是经已，<a id="a-T4"></a>诸比丘闻佛所说，<a id="a-T5"></a>欢喜奉行。</p>
  <p id="aT6">如是我闻：<a id="a-T7"></a>一时，<a id="a-T8"></a>佛彼波罗柰国仙人住处鹿野苑中。</p>
  <p id="aT9">尔时，<a id="a-TA"></a>世尊告诸比丘：<a id="a-TB"></a>“如小绵丸、<a id="a-TC"></a>小劫贝华丸，<a id="a-TD"></a>置四衢道头，<a id="a-TE"></a>四方风吹，<a id="a-TF"></a>则随风去向于一方。<a id="a-TG"></a>如是，<a id="a-TH"></a>若沙门、<a id="a-TI"></a>婆罗门于苦圣谛不如实知，<a id="a-TJ"></a>于苦集圣谛、<a id="a-TK"></a>于苦灭圣谛、<a id="a-TL"></a>苦灭道迹圣谛不如实知，<a id="a-TM"></a>当知彼沙门、<a id="a-TN"></a>婆罗门常观他面，<a id="a-TO"></a>常随他说，<a id="a-TP"></a>以不如实知故，<a id="a-TQ"></a>闻彼所说，<a id="a-TR"></a>趣说而受，<a id="a-TS"></a>当知此人不宿修习智慧故。</p>
  <p id="aTT">“譬如因陀罗柱，<a id="a-TU"></a>铜铁作之，<a id="a-TV"></a>于深入地中，<a id="a-TW"></a>四方猛风不能令动。<a id="a-TX"></a>如是，<a id="a-TY"></a>沙门、<a id="a-TZ"></a>婆罗门于苦圣谛如实知，<a id="a-Ta"></a>苦集圣谛、<a id="a-Tb"></a>苦灭圣谛、<a id="a-Tc"></a>苦灭道迹圣谛如实知者，<a id="a-Td"></a>当知是沙门、<a id="a-Te"></a>婆罗门不视他面，<a id="a-Tf"></a>不随他语，<a id="a-Tg"></a>是沙门、<a id="a-Th"></a>婆罗门智慧坚固，<a id="a-Ti"></a>本随习故，<a id="a-Tj"></a>不随他语。<a id="a-Tk"></a>是故，<a id="a-Tl"></a>比丘，<a id="a-Tm"></a>于四圣谛当勤方便，<a id="a-Tn"></a>起增上欲，<a id="a-To"></a>精进修学。<a id="a-Tp"></a>”</p>
  <p id="aTq">佛说是经已，<a id="a-Tr"></a>诸比丘闻佛所说，<a id="a-Ts"></a>欢喜奉行。</p>
  <p id="aTt">如是我闻：<a id="a-Tu"></a>一时，<a id="a-Tv"></a>佛住波罗柰国仙人住处鹿野苑中。</p>
  <p id="aTw">尔时，<a id="a-Tx"></a>世尊告诸比丘：<a id="a-Ty"></a>“譬如石柱，<a id="a-Tz"></a>长十六肘，<a id="a-U0"></a>八肘入地，<a id="a-U1"></a>四方风吹，<a id="a-U2"></a>不能令动。<a id="a-U3"></a>如是，<a id="a-U4"></a>沙门、<a id="a-U5"></a>婆罗门于苦圣谛如实知，<a id="a-U6"></a>于苦集圣谛、<a id="a-U7"></a>苦灭圣谛、<a id="a-U8"></a>苦灭道迹圣谛如实知，<a id="a-U9"></a>斯等沙门、<a id="a-UA"></a>婆罗门至诸论处，<a id="a-UB"></a>无能屈。<a id="a-UC"></a>其心解脱、<a id="a-UD"></a>慧解脱者，<a id="a-UE"></a>能使余沙门、<a id="a-UF"></a>婆罗门反生忧苦。<a id="a-UG"></a>如是如实知、<a id="a-UH"></a>如实见，<a id="a-UI"></a>皆是先世宿习故，<a id="a-UJ"></a>使智慧不可倾动。<a id="a-UK"></a>是故，<a id="a-UL"></a>比丘，<a id="a-UM"></a>于四圣谛当勤方便，<a id="a-UN"></a>起增上欲，<a id="a-UO"></a>精进修学。<a id="a-UP"></a>”</p>
  <p id="aUQ">佛说是经已，<a id="a-UR"></a>诸比丘闻佛所说，<a id="a-US"></a>欢喜奉行。</p>
  <p id="aUT">如是我闻：<a id="a-UU"></a>一时，<a id="a-UV"></a>佛住波罗柰国仙人住处鹿野苑中。</p>
  <p id="aUW">尔时，<a id="a-UX"></a>世尊告诸比丘：<a id="a-UY"></a>“譬如有人火烧头衣，<a id="a-UZ"></a>当起增上欲，<a id="a-Ua"></a>急救令灭。<a id="a-Ub"></a>”</p>
  <p id="aUc">佛告比丘：<a id="a-Ud"></a>“莫作是说！<a id="a-Ue"></a>当置头衣，<a id="a-Uf"></a>于四圣谛起增上欲，<a id="a-Ug"></a>勤加方便，<a id="a-Uh"></a>修无间等。<a id="a-Ui"></a>何等为四？<a id="a-Uj"></a>谓苦圣谛、<a id="a-Uk"></a>苦集圣谛、<a id="a-Ul"></a>苦灭圣谛、<a id="a-Um"></a>苦灭道迹圣谛未无间等，<a id="a-Un"></a>当勤方便，<a id="a-Uo"></a>修无间等。<a id="a-Up"></a>所以者何？<a id="a-Uq"></a>比丘，<a id="a-Ur"></a>长夜炽然，<a id="a-Us"></a>地狱、<a id="a-Ut"></a>畜生、<a id="a-Uu"></a>饿鬼。<a id="a-Uv"></a>诸比丘，<a id="a-Uw"></a>不见极苦，<a id="a-Ux"></a>如苦圣谛、<a id="a-Uy"></a>苦集圣谛、<a id="a-Uz"></a>苦灭圣谛、<a id="a-V0"></a>苦灭道迹圣谛，<a id="a-V1"></a>未无间等者，<a id="a-V2"></a>是比丘当忍苦乐忧悲，<a id="a-V3"></a>于四圣谛勤加精进，<a id="a-V4"></a>方便修习无间等，<a id="a-V5"></a>应当学。<a id="a-V6"></a>”</p>
  <p id="aV7">佛说是经已，<a id="a-V8"></a>诸比丘闻佛所说，<a id="a-V9"></a>欢喜奉行。</p>
  <p id="aVA">如是我闻：<a id="a-VB"></a>一时，<a id="a-VC"></a>佛住波罗柰国仙人住处鹿野苑中。</p>
  <p id="aVD">尔时，<a id="a-VE"></a>世尊告诸比丘：<a id="a-VF"></a>“譬如士夫年寿百岁，<a id="a-VG"></a>有人语言：<a id="a-VH"></a>‘士夫若欲闻法，<a id="a-VI"></a>当日日三时受苦。<a id="a-VJ"></a>晨朝时受百枪苦，<a id="a-VK"></a>日中、<a id="a-VL"></a>晡时亦复如是，<a id="a-VM"></a>于一日中受三百枪苦。<a id="a-VN"></a>如是日日，<a id="a-VO"></a>至于百岁，<a id="a-VP"></a>然后闻法，<a id="a-VQ"></a>得无闻等，<a id="a-VR"></a>汝宁能不？<a id="a-VS"></a>’时彼士夫为闻法故，<a id="a-VT"></a>悉堪能受。<a id="a-VU"></a>所以者何？<a id="a-VV"></a>人生于世，<a id="a-VW"></a>长夜受苦，<a id="a-VX"></a>有时地狱，<a id="a-VY"></a>有时畜生，<a id="a-VZ"></a>有时饿鬼，<a id="a-Va"></a>于三恶道空受众苦，<a id="a-Vb"></a>亦不闻法，<a id="a-Vc"></a>是故我今为无间等故，<a id="a-Vd"></a>不以终身受三百枪为大苦也。<a id="a-Ve"></a>是故，<a id="a-Vf"></a>比丘，<a id="a-Vg"></a>于四圣谛未得无间等者，<a id="a-Vh"></a>当勤方便，<a id="a-Vi"></a>起增上欲，<a id="a-Vj"></a>学无间等。<a id="a-Vk"></a>”</p>
  <p id="aVl">佛说此经已，<a id="a-Vm"></a>诸比丘闻佛所说，<a id="a-Vn"></a>欢喜奉行。</p>
  <p id="aVo">如是我闻：<a id="a-Vp"></a>一时，<a id="a-Vq"></a>佛住波罗柰国仙人住处鹿野苑中。</p>
  <p id="aVr">尔时，<a id="a-Vs"></a>世尊告诸比丘：<a id="a-Vt"></a>“于四圣谛平等正觉，<a id="a-Vu"></a>名为如来、<a id="a-Vv"></a>应、<a id="a-Vw"></a>等正觉。<a id="a-Vx"></a>何等为四？<a id="a-Vy"></a>所谓苦圣谛、<a id="a-Vz"></a>苦集圣谛、<a id="a-W0"></a>苦灭圣谛、<a id="a-W1"></a>苦灭道迹圣谛。<a id="a-W2"></a>于此四圣谛平等正觉，<a id="a-W3"></a>名为如来、<a id="a-W4"></a>应、<a id="a-W5"></a>等正觉。<a id="a-W6"></a>是故，<a id="a-W7"></a>诸比丘，<a id="a-W8"></a>于四圣谛未无间者，<a id="a-W9"></a>当勤方便，<a id="a-WA"></a>起增上欲，<a id="a-WB"></a>学无间等。<a id="a-WC"></a>”</p>
  <p id="aWD">佛说此经已，<a id="a-WE"></a>诸比丘闻佛所说，<a id="a-WF"></a>欢喜奉行。</p>
  <p id="aWG">如是我闻：<a id="a-WH"></a>一时，<a id="a-WI"></a>佛在摩竭国人间游行。<a id="a-WJ"></a>于王舍城波罗利弗是中间竹林聚落，<a id="a-WK"></a>国王于中造福德舍。<a id="a-WL"></a>尔时，<a id="a-WM"></a>世尊与诸大众于中宿止。</p>
  <p id="aWN">尔时，<a id="a-WO"></a>世尊告诸比丘：<a id="a-WP"></a>“我与汝等于四圣谛无知、<a id="a-WQ"></a>无见、<a id="a-WR"></a>无随顺觉、<a id="a-WS"></a>无随顺受者，<a id="a-WT"></a>应当长夜驱驰生死。<a id="a-WU"></a>何等为四？<a id="a-WV"></a>谓苦圣谛、<a id="a-WW"></a>苦集圣谛、<a id="a-WX"></a>苦灭圣谛、<a id="a-WY"></a>苦灭道迹圣谛。<a id="a-WZ"></a>我与汝等于四圣谛无知、<a id="a-Wa"></a>无见、<a id="a-Wb"></a>无随顺觉、<a id="a-Wc"></a>无随顺受者，<a id="a-Wd"></a>应当长夜驱驰生死。<a id="a-We"></a>以我及汝于此苦圣谛顺知、<a id="a-Wf"></a>顺入、<a id="a-Wg"></a>断诸有流，<a id="a-Wh"></a>尽诸生死，<a id="a-Wi"></a>不受后有；<a id="a-Wj"></a>于苦集圣谛、<a id="a-Wk"></a>苦灭圣谛、<a id="a-Wl"></a>苦灭道迹圣谛顺知、<a id="a-Wm"></a>顺入，<a id="a-Wn"></a>断诸有流，<a id="a-Wo"></a>尽诸生死，<a id="a-Wp"></a>不受后有。<a id="a-Wq"></a>是故，<a id="a-Wr"></a>比丘，<a id="a-Ws"></a>于四圣谛未无间等者，<a id="a-Wt"></a>当勤方便，<a id="a-Wu"></a>起增上欲，<a id="a-Wv"></a>修无间等。<a id="a-Ww"></a>”</p>
  <p id="aWx">尔时，<a id="a-Wy"></a>世尊即说偈言：</p>
  <p id="aWz">“我常与汝等，<a id="a-X0"></a>长夜涉生死，</p>
  <p id="aX1">不见圣谛故，<a id="a-X2"></a>大苦日增长。</p>
  <p id="aX3">若见四圣谛，<a id="a-X4"></a>断有大流海，</p>
  <p id="aX5">生死永已除，<a id="a-X6"></a>不复受后生。<a id="a-X7"></a>”</p>
  <p id="aX8">佛说此经已，<a id="a-X9"></a>诸比丘闻佛所说，<a id="a-XA"></a>欢喜奉行。</p>
  <p id="aXB">如是我闻：<a id="a-XC"></a>一时，<a id="a-XD"></a>佛在摩竭国人间游行。<a id="a-XE"></a>王舍城波罗利弗是中间竹林聚落，<a id="a-XF"></a>大王于中作福德舍。<a id="a-XG"></a>尔时，<a id="a-XH"></a>世尊与诸大众于中止宿。</p>
  <p id="aXI">尔时，<a id="a-XJ"></a>世尊告诸比丘：<a id="a-XK"></a>“汝等当行，<a id="a-XL"></a>共至申恕林。<a id="a-XM"></a>”</p>
  <p id="aXN">尔时，<a id="a-XO"></a>世尊与诸大众到申恕林，<a id="a-XP"></a>坐树下。<a id="a-XQ"></a>尔时，<a id="a-XR"></a>世尊手把树叶，<a id="a-XS"></a>告诸比丘：<a id="a-XT"></a>“此手中叶为多耶？<a id="a-XU"></a>大林树叶为多？<a id="a-XV"></a>”</p>
  <p id="aXW">比丘白佛：<a id="a-XX"></a>“世尊，<a id="a-XY"></a>手中树叶甚少，<a id="a-XZ"></a>彼大林中树叶无量，<a id="a-Xa"></a>百千亿万倍，<a id="a-Xb"></a>乃至算数譬类不可为比。<a id="a-Xc"></a>”</p>
  <p id="aXd">“如是，<a id="a-Xe"></a>诸比丘，<a id="a-Xf"></a>我成等正觉，<a id="a-Xg"></a>自所见法，<a id="a-Xh"></a>为人定说者，<a id="a-Xi"></a>如手中树叶。<a id="a-Xj"></a>所以者何？<a id="a-Xk"></a>彼法义饶益、<a id="a-Xl"></a>法饶益、<a id="a-Xm"></a>梵行饶益、<a id="a-Xn"></a>明、<a id="a-Xo"></a>慧、<a id="a-Xp"></a>正觉、<a id="a-Xq"></a>向于涅槃。<a id="a-Xr"></a>如大林树叶，<a id="a-Xs"></a>如我成等正觉，<a id="a-Xt"></a>自知正法，<a id="a-Xu"></a>所不说者，<a id="a-Xv"></a>亦复如是。<a id="a-Xw"></a>所以者何？<a id="a-Xx"></a>彼法非义饶益，<a id="a-Xy"></a>非法饶益，<a id="a-Xz"></a>非梵行饶益、<a id="a-Y0"></a>明、<a id="a-Y1"></a>慧、<a id="a-Y2"></a>正觉、<a id="a-Y3"></a>正向涅槃故。<a id="a-Y4"></a>是故，<a id="a-Y5"></a>诸比丘，<a id="a-Y6"></a>于四圣谛未无间等者，<a id="a-Y7"></a>当勤方便，<a id="a-Y8"></a>起增上欲，<a id="a-Y9"></a>学无间等。<a id="a-YA"></a>”</p>
  <p id="aYB">佛说此经已，<a id="a-YC"></a>诸比丘闻佛所说，<a id="a-YD"></a>欢喜奉行。</p>
  <p id="aYE">如是我闻：<a id="a-YF"></a>一时，<a id="a-YG"></a>佛住毗舍离猕猴池侧重阁讲堂。</p>
  <p id="aYH">尔时，<a id="a-YI"></a>尊者阿难晨朝著衣持钵，<a id="a-YJ"></a>入毗舍离城乞食。<a id="a-YK"></a>时，<a id="a-YL"></a>有众多离车童子晨朝从城内出，<a id="a-YM"></a>至精舍门，<a id="a-YN"></a>持弓箭，<a id="a-YO"></a>竞射精舍门孔，<a id="a-YP"></a>箭箭皆入门孔。</p>
  <p id="aYQ">尊者阿难见已，<a id="a-YR"></a>以为奇特，<a id="a-YS"></a>彼诸离车童子能作如是难事。<a id="a-YT"></a>入城乞食，<a id="a-YU"></a>还举衣钵，<a id="a-YV"></a>洗足已，<a id="a-YW"></a>往诣佛所，<a id="a-YX"></a>稽首佛足，<a id="a-YY"></a>退住一面，<a id="a-YZ"></a>白佛言：<a id="a-Ya"></a>“世尊，<a id="a-Yb"></a>我今晨朝著衣持钵，<a id="a-Yc"></a>入毗舍离城乞食，<a id="a-Yd"></a>见有众多离车童子从城内出，<a id="a-Ye"></a>至精舍门，<a id="a-Yf"></a>竞射门孔，<a id="a-Yg"></a>箭箭皆入。<a id="a-Yh"></a>我作是念：<a id="a-Yi"></a>‘此甚奇特！<a id="a-Yj"></a>诸离车童子能为难事。<a id="a-Yk"></a>’”</p>
  <p id="aYl">佛告阿难：<a id="a-Ym"></a>“于意云何？<a id="a-Yn"></a>离车童子竞射门孔，<a id="a-Yo"></a>箭箭皆入，<a id="a-Yp"></a>此为难耶？<a id="a-Yq"></a>破一毛为百分，<a id="a-Yr"></a>而射一毛分，<a id="a-Ys"></a>箭箭悉中，<a id="a-Yt"></a>此为难耶？<a id="a-Yu"></a>”</p>
  <p id="aYv">阿难白佛：<a id="a-Yw"></a>“破一毛百分，<a id="a-Yx"></a>射一分之毛，<a id="a-Yy"></a>箭箭悉中，<a id="a-Yz"></a>此则为难。<a id="a-Z0"></a>”</p>
  <p id="aZ1">佛告阿难：<a id="a-Z2"></a>“未若于苦圣谛生如实知，<a id="a-Z3"></a>此则甚难。<a id="a-Z4"></a>如是，<a id="a-Z5"></a>苦集圣谛、<a id="a-Z6"></a>苦灭圣谛、<a id="a-Z7"></a>苦灭道迹圣谛如实知见，<a id="a-Z8"></a>此则甚难。<a id="a-Z9"></a>”</p>
  <p id="aZA">尔时，<a id="a-ZB"></a>世尊而说偈言：</p>
  <p id="aZC">“一毛为百分，<a id="a-ZD"></a>射一分甚难！</p>
  <p id="aZE">观一一苦阴，<a id="a-ZF"></a>非我难亦然。<a id="a-ZG"></a>”</p>
  <p id="aZH">佛说此经已，<a id="a-ZI"></a>诸比丘闻佛所说，<a id="a-ZJ"></a>欢喜奉行。</p>
  <p id="aZK">如是我闻：<a id="a-ZL"></a>一时，<a id="a-ZM"></a>佛住猕猴池侧重阁讲堂。</p>
  <p id="aZN">尔时，<a id="a-ZO"></a>世尊告诸比丘：<a id="a-ZP"></a>“譬如大地悉成大海，<a id="a-ZQ"></a>有一盲龟寿无量劫，<a id="a-ZR"></a>百年一出其头。<a id="a-ZS"></a>海中有浮木，<a id="a-ZT"></a>止有一孔，<a id="a-ZU"></a>漂流海浪，<a id="a-ZV"></a>随风东西。<a id="a-ZW"></a>盲龟百年一出其头，<a id="a-ZX"></a>当得遇此孔不？<a id="a-ZY"></a>”</p>
  <p id="aZZ">阿难白佛：<a id="a-Za"></a>“不能，<a id="a-Zb"></a>世尊。<a id="a-Zc"></a>所以者何？<a id="a-Zd"></a>此盲龟若至海东，<a id="a-Ze"></a>浮木随风，<a id="a-Zf"></a>或至海西，<a id="a-Zg"></a>南、<a id="a-Zh"></a>北、<a id="a-Zi"></a>四维围绕亦尔，<a id="a-Zj"></a>不必相得。<a id="a-Zk"></a>”</p>
  <p id="aZl">佛告阿难：<a id="a-Zm"></a>“盲龟浮木，<a id="a-Zn"></a>虽复差违，<a id="a-Zo"></a>或复相得。<a id="a-Zp"></a>愚痴凡夫漂流五趣，<a id="a-Zq"></a>暂复人身，<a id="a-Zr"></a>甚难于彼。<a id="a-Zs"></a>所以者何？<a id="a-Zt"></a>彼诸众生不行其义、<a id="a-Zu"></a>不行法、<a id="a-Zv"></a>不行善、<a id="a-Zw"></a>不行真实，<a id="a-Zx"></a>展转杀害，<a id="a-Zy"></a>强者陵弱，<a id="a-Zz"></a>造无量恶故。<a id="a-a0"></a>是故，<a id="a-a1"></a>比丘，<a id="a-a2"></a>于四圣谛当未无间等者，<a id="a-a3"></a>当勤方便，<a id="a-a4"></a>起增上欲，<a id="a-a5"></a>学无间等。<a id="a-a6"></a>”</p>
  <p id="aa7">佛说此经已，<a id="a-a8"></a>诸比丘闻佛所说，<a id="a-a9"></a>欢喜奉行。</p>
 </body>
</html>