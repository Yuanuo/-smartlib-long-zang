<!doctype html>
<html id="z3IBUCFYV" data-ver="2456">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">杂阿含经卷第九</h1>
  <p id="a2">如是我闻：<a id="a-3"></a>一时，<a id="a-4"></a>佛住舍卫国祇树给孤独园。</p>
  <p id="a5">时，<a id="a-6"></a>有比丘名三弥离提，<a id="a-7"></a>往诣佛所，<a id="a-8"></a>稽首佛足，<a id="a-9"></a>退坐一面，<a id="a-A"></a>白佛言：<a id="a-B"></a>“世尊，<a id="a-C"></a>所谓世间者，<a id="a-D"></a>云何名世间？<a id="a-E"></a>”</p>
  <p id="aF">佛告三弥离提：<a id="a-G"></a>“谓眼、<a id="a-H"></a>色、<a id="a-I"></a>眼识、<a id="a-J"></a>眼触、<a id="a-K"></a>眼触因缘生受，<a id="a-L"></a>内觉若苦、<a id="a-M"></a>若乐、<a id="a-N"></a>不苦不乐；<a id="a-O"></a>耳、<a id="a-P"></a>鼻、<a id="a-Q"></a>舌、<a id="a-R"></a>身、<a id="a-S"></a>意、<a id="a-T"></a>法、<a id="a-U"></a>意识、<a id="a-V"></a>意触、<a id="a-W"></a>意触因缘生受，<a id="a-X"></a>内觉若苦、<a id="a-Y"></a>若乐、<a id="a-Z"></a>不苦不乐，<a id="a-a"></a>是名世间。<a id="a-b"></a>所以者何？<a id="a-c"></a>六入处集则触集，<a id="a-d"></a>如是乃至纯大苦聚集。</p>
  <p id="ae">“三弥离提，<a id="a-f"></a>若无彼眼、<a id="a-g"></a>无色、<a id="a-h"></a>无眼识、<a id="a-i"></a>无眼触、<a id="a-j"></a>无眼触因缘生受，<a id="a-k"></a>内觉若苦、<a id="a-l"></a>若乐、<a id="a-m"></a>不苦不乐；<a id="a-n"></a>无耳、<a id="a-o"></a>鼻、<a id="a-p"></a>舌、<a id="a-q"></a>身、<a id="a-r"></a>意、<a id="a-s"></a>法、<a id="a-t"></a>意识、<a id="a-u"></a>意触、<a id="a-v"></a>意触因缘生受，<a id="a-w"></a>内觉若苦、<a id="a-x"></a>若乐、<a id="a-y"></a>若不苦不乐者，<a id="a-z"></a>则无世间，<a id="a-10"></a>亦不施设世间。<a id="a-11"></a>所以者何？<a id="a-12"></a>六入处灭则触灭，<a id="a-13"></a>如是乃至纯大苦聚灭故。<a id="a-14"></a>”</p>
  <p id="a15">佛说此经已，<a id="a-16"></a>诸比丘闻佛所说，<a id="a-17"></a>欢喜奉行。</p>
  <p id="a18">如世间，<a id="a-19"></a>如是众生、<a id="a-1A"></a>如是魔，<a id="a-1B"></a>亦如是说。</p>
  <p id="a1C">如是我闻：<a id="a-1D"></a>一时，<a id="a-1E"></a>佛住舍卫国祇树给孤独园。</p>
  <p id="a1F">时，<a id="a-1G"></a>有比丘名三弥离提，<a id="a-1H"></a>往诣佛所，<a id="a-1I"></a>稽首佛足，<a id="a-1J"></a>退坐一面，<a id="a-1K"></a>白佛言：<a id="a-1L"></a>“世尊，<a id="a-1M"></a>所谓世间者，<a id="a-1N"></a>云何名世间？<a id="a-1O"></a>”</p>
  <p id="a1P">佛告三弥离提：<a id="a-1Q"></a>“危脆败坏，<a id="a-1R"></a>是名世间。<a id="a-1S"></a>云何危脆败坏？<a id="a-1T"></a>三弥离提，<a id="a-1U"></a>眼是危脆败坏法，<a id="a-1V"></a>若色、<a id="a-1W"></a>眼识、<a id="a-1X"></a>眼触、<a id="a-1Y"></a>眼触因缘生受，<a id="a-1Z"></a>内觉若苦、<a id="a-1a"></a>若乐、<a id="a-1b"></a>不苦不乐，<a id="a-1c"></a>彼一切亦是危脆败坏；<a id="a-1d"></a>耳、<a id="a-1e"></a>鼻、<a id="a-1f"></a>舌、<a id="a-1g"></a>身、<a id="a-1h"></a>意亦复如是。<a id="a-1i"></a>是说危脆败坏法，<a id="a-1j"></a>名为世间。<a id="a-1k"></a>”</p>
  <p id="a1l">佛说此经已，<a id="a-1m"></a>三弥离提比丘闻佛所说，<a id="a-1n"></a>欢喜奉行。</p>
  <p id="a1o">如是我闻：<a id="a-1p"></a>一时，<a id="a-1q"></a>佛住舍卫国祇树给孤独园。</p>
  <p id="a1r">时，<a id="a-1s"></a>有比丘名三弥离提，<a id="a-1t"></a>往诣佛所，<a id="a-1u"></a>稽首佛足，<a id="a-1v"></a>退坐一面，<a id="a-1w"></a>白佛言：<a id="a-1x"></a>“世尊，<a id="a-1y"></a>所谓世间空，<a id="a-1z"></a>云何名为世间空？<a id="a-20"></a>”</p>
  <p id="a21">佛告三弥离提：<a id="a-22"></a>“眼空，<a id="a-23"></a>常、<a id="a-24"></a>恒、<a id="a-25"></a>不变易法空，<a id="a-26"></a>我所空。<a id="a-27"></a>所以者何？<a id="a-28"></a>此性自尔。<a id="a-29"></a>若色、<a id="a-2A"></a>眼识、<a id="a-2B"></a>眼触、<a id="a-2C"></a>眼触因缘生受，<a id="a-2D"></a>若苦、<a id="a-2E"></a>若乐、<a id="a-2F"></a>不苦不乐，<a id="a-2G"></a>彼亦空，<a id="a-2H"></a>常、<a id="a-2I"></a>恒、<a id="a-2J"></a>不变易法空，<a id="a-2K"></a>我所空。<a id="a-2L"></a>所以者何？<a id="a-2M"></a>此性自尔。<a id="a-2N"></a>耳、<a id="a-2O"></a>鼻、<a id="a-2P"></a>舌、<a id="a-2Q"></a>身、<a id="a-2R"></a>意亦复如是。<a id="a-2S"></a>是名空世间。<a id="a-2T"></a>”</p>
  <p id="a2U">佛说此经已，<a id="a-2V"></a>三弥离提比丘闻佛所说，<a id="a-2W"></a>欢喜奉行。</p>
  <p id="a2X">如是我闻：<a id="a-2Y"></a>一时，<a id="a-2Z"></a>佛住舍卫国祇树给孤独园。</p>
  <p id="a2a">尔时，<a id="a-2b"></a>世尊告诸比丘：<a id="a-2c"></a>“我今当说世间、<a id="a-2d"></a>世间集、<a id="a-2e"></a>世间灭、<a id="a-2f"></a>世间灭道迹。<a id="a-2g"></a>谛听！<a id="a-2h"></a>善思！</p>
  <p id="a2i">“云何为世间？<a id="a-2j"></a>谓六内入处。<a id="a-2k"></a>云何六？<a id="a-2l"></a>眼内入处，<a id="a-2m"></a>耳、<a id="a-2n"></a>鼻、<a id="a-2o"></a>舌、<a id="a-2p"></a>身、<a id="a-2q"></a>意内入处。</p>
  <p id="a2r">“云何世间集？<a id="a-2s"></a>谓当来有爱、<a id="a-2t"></a>喜、<a id="a-2u"></a>贪俱，<a id="a-2v"></a>彼彼集著。</p>
  <p id="a2w">“云何世间灭？<a id="a-2x"></a>谓当来有爱、<a id="a-2y"></a>喜、<a id="a-2z"></a>贪俱，<a id="a-30"></a>彼彼集著无余断，<a id="a-31"></a>已舍、<a id="a-32"></a>已吐、<a id="a-33"></a>已尽、<a id="a-34"></a>离欲、<a id="a-35"></a>灭、<a id="a-36"></a>止、<a id="a-37"></a>没。</p>
  <p id="a38">“云何世间灭道迹？<a id="a-39"></a>谓八圣道正见、<a id="a-3A"></a>正志、<a id="a-3B"></a>正语、<a id="a-3C"></a>正业、<a id="a-3D"></a>正命、<a id="a-3E"></a>正方便、<a id="a-3F"></a>正念、<a id="a-3G"></a>正定。<a id="a-3H"></a>”</p>
  <p id="a3I">佛说此经已，<a id="a-3J"></a>诸比丘闻佛所说，<a id="a-3K"></a>欢喜奉行。</p>
  <p id="a3L">如是我闻：<a id="a-3M"></a>一时，<a id="a-3N"></a>佛住舍卫国祇树给孤独园。</p>
  <p id="a3O">尔时，<a id="a-3P"></a>世尊告诸比丘：<a id="a-3Q"></a>“我不说有人行到世界边者，<a id="a-3R"></a>我亦不说不行到世界边而究竟苦边者。<a id="a-3S"></a>”如是说已，<a id="a-3T"></a>入室坐禅。</p>
  <p id="a3U">时，<a id="a-3V"></a>众多比丘，<a id="a-3W"></a>世尊去后，<a id="a-3X"></a>即共议言：<a id="a-3Y"></a>“世尊向者略说法言：<a id="a-3Z"></a>‘我不说有人行到世界边者，<a id="a-3a"></a>我亦不说不行到世界边而得究竟苦边者。<a id="a-3b"></a>’如是说已，<a id="a-3c"></a>入室坐禅。<a id="a-3d"></a>我等今于世尊略说法中未解其义，<a id="a-3e"></a>是中诸尊，<a id="a-3f"></a>谁有堪能于世尊略说法中，<a id="a-3g"></a>广为我等说其义者？<a id="a-3h"></a>”</p>
  <p id="a3i">复作是言：<a id="a-3j"></a>“唯有尊者阿难，<a id="a-3k"></a>聪慧总持，<a id="a-3l"></a>而常给侍世尊左右，<a id="a-3m"></a>世尊赞叹多闻梵行，<a id="a-3n"></a>堪为我等于世尊略说法中广说其义。<a id="a-3o"></a>今当往诣尊者阿难所，<a id="a-3p"></a>请求令说。<a id="a-3q"></a>”</p>
  <p id="a3r">时，<a id="a-3s"></a>众多比丘往诣尊者阿难所，<a id="a-3t"></a>共相问讯已，<a id="a-3u"></a>于一面坐，<a id="a-3v"></a>具以上事广问阿难。</p>
  <p id="a3w">尔时，<a id="a-3x"></a>阿难告诸比丘：<a id="a-3y"></a>“谛听！<a id="a-3z"></a>善思！<a id="a-40"></a>今当为说。<a id="a-41"></a>若世间、<a id="a-42"></a>世间名、<a id="a-43"></a>世间觉、<a id="a-44"></a>世间言辞、<a id="a-45"></a>世间语说，<a id="a-46"></a>此等皆入世间数。<a id="a-47"></a>诸尊，<a id="a-48"></a>谓眼是世间、<a id="a-49"></a>世间名、<a id="a-4A"></a>世间觉、<a id="a-4B"></a>世间言辞、<a id="a-4C"></a>世间语说，<a id="a-4D"></a>是等悉入世间数；<a id="a-4E"></a>耳、<a id="a-4F"></a>鼻、<a id="a-4G"></a>舌、<a id="a-4H"></a>身、<a id="a-4I"></a>意亦复如是。<a id="a-4J"></a>多闻圣弟子于六入处集、<a id="a-4K"></a>灭、<a id="a-4L"></a>味、<a id="a-4M"></a>患、<a id="a-4N"></a>离如实知，<a id="a-4O"></a>是名圣弟子到世界边、<a id="a-4P"></a>知世间、<a id="a-4Q"></a>世间所重、<a id="a-4R"></a>度世间。<a id="a-4S"></a>”</p>
  <p id="a4T">尔时，<a id="a-4U"></a>尊者阿难复说偈言：</p>
  <p id="a4V">“非是游步者，<a id="a-4W"></a>能到世界边，</p>
  <p id="a4X">不到世界边，<a id="a-4Y"></a>不能免众苦。</p>
  <p id="a4Z">是故牟尼尊，<a id="a-4a"></a>名知世间者，</p>
  <p id="a4b">能到世界边，<a id="a-4c"></a>诸梵行已立。</p>
  <p id="a4d">世界边唯有，<a id="a-4e"></a>正智能谛了，</p>
  <p id="a4f">觉慧达世间，<a id="a-4g"></a>故说度彼岸。</p>
  <p id="a4h">“如是，<a id="a-4i"></a>诸尊，<a id="a-4j"></a>向者世尊略说法已，<a id="a-4k"></a>入室坐禅，<a id="a-4l"></a>我今为汝分别广说。<a id="a-4m"></a>”</p>
  <p id="a4n">尊者阿难说是法已，<a id="a-4o"></a>众多比丘闻其所说，<a id="a-4p"></a>欢喜奉行。</p>
  <p id="a4q">如是我闻：<a id="a-4r"></a>一时，<a id="a-4s"></a>佛住舍卫国祇树给孤独园。</p>
  <p id="a4t">尔时，<a id="a-4u"></a>世尊告诸比丘：<a id="a-4v"></a>“有师、<a id="a-4w"></a>有近住弟子，<a id="a-4x"></a>则苦独住；<a id="a-4y"></a>无师、<a id="a-4z"></a>无近住弟子，<a id="a-50"></a>则乐独住。</p>
  <p id="a51">“云何有师、<a id="a-52"></a>有近住弟子，<a id="a-53"></a>则苦独住？<a id="a-54"></a>缘眼、<a id="a-55"></a>色，<a id="a-56"></a>生恶不善觉，<a id="a-57"></a>贪恚痴俱，<a id="a-58"></a>若彼比丘行此法者，<a id="a-59"></a>是名有师。<a id="a-5A"></a>若于此边住者，<a id="a-5B"></a>是名近住弟子。<a id="a-5C"></a>耳、<a id="a-5D"></a>鼻、<a id="a-5E"></a>舌、<a id="a-5F"></a>身、<a id="a-5G"></a>意亦复如是。<a id="a-5H"></a>如是有师、<a id="a-5I"></a>有近住弟子，<a id="a-5J"></a>常苦独住。</p>
  <p id="a5K">“云何无师、<a id="a-5L"></a>无近住弟子，<a id="a-5M"></a>常乐独住？<a id="a-5N"></a>缘眼、<a id="a-5O"></a>色，<a id="a-5P"></a>生恶不善觉，<a id="a-5Q"></a>贪恚痴俱，<a id="a-5R"></a>彼比丘不行，<a id="a-5S"></a>是名无师；<a id="a-5T"></a>不依彼住，<a id="a-5U"></a>是名无近住弟子；<a id="a-5V"></a>是名无师、<a id="a-5W"></a>无近住弟子，<a id="a-5X"></a>常乐独住。<a id="a-5Y"></a>若彼比丘无师、<a id="a-5Z"></a>无近住弟子者，<a id="a-5a"></a>我说彼得梵行福。<a id="a-5b"></a>所以者何？<a id="a-5c"></a>无师、<a id="a-5d"></a>无近住弟子，<a id="a-5e"></a>比丘于我建立梵行，<a id="a-5f"></a>能正尽苦，<a id="a-5g"></a>究竟苦集。<a id="a-5h"></a>”</p>
  <p id="a5i">佛说此经已，<a id="a-5j"></a>诸比丘闻佛所说，<a id="a-5k"></a>欢喜奉行。</p>
  <p id="a5l">如是我闻：<a id="a-5m"></a>一时，<a id="a-5n"></a>佛住舍卫国祇树给孤独园。</p>
  <p id="a5o">尔时，<a id="a-5p"></a>尊者舍利弗晨朝著衣持钵，<a id="a-5q"></a>入舍卫城乞食，<a id="a-5r"></a>乞食已，<a id="a-5s"></a>还精舍，<a id="a-5t"></a>举衣钵，<a id="a-5u"></a>洗足已，<a id="a-5v"></a>持尼师檀，<a id="a-5w"></a>入林中，<a id="a-5x"></a>昼日坐禅。<a id="a-5y"></a>时，<a id="a-5z"></a>舍利弗从禅觉，<a id="a-60"></a>诣世尊所，<a id="a-61"></a>稽首礼足，<a id="a-62"></a>退坐一面。</p>
  <p id="a63">尔时，<a id="a-64"></a>佛告舍利弗：<a id="a-65"></a>“汝从何来？<a id="a-66"></a>”</p>
  <p id="a67">舍利弗答言：<a id="a-68"></a>“世尊，<a id="a-69"></a>从林中昼日坐禅来。<a id="a-6A"></a>”</p>
  <p id="a6B">佛告舍利弗：<a id="a-6C"></a>“今入何等禅住？<a id="a-6D"></a>”</p>
  <p id="a6E">舍利弗白佛言：<a id="a-6F"></a>“世尊，<a id="a-6G"></a>我今于林中入空三昧禅住。<a id="a-6H"></a>”</p>
  <p id="a6I">佛告舍利弗：<a id="a-6J"></a>“善哉！<a id="a-6K"></a>善哉！<a id="a-6L"></a>舍利弗，<a id="a-6M"></a>汝今入上座禅住而坐禅。<a id="a-6N"></a>若诸比丘欲入上座禅者，<a id="a-6O"></a>当如是学。<a id="a-6P"></a>若入城时、<a id="a-6Q"></a>若行乞食时、<a id="a-6R"></a>若出城时，<a id="a-6S"></a>当作是思惟：<a id="a-6T"></a>‘我今眼见色，<a id="a-6U"></a>颇起欲、<a id="a-6V"></a>恩爱、<a id="a-6W"></a>爱念著不？<a id="a-6X"></a>’舍利弗，<a id="a-6Y"></a>比丘作如是观时，<a id="a-6Z"></a>若眼识于色有爱念染著者，<a id="a-6a"></a>彼比丘为断恶不善故，<a id="a-6b"></a>当勤欲方便，<a id="a-6c"></a>堪能系念修学。<a id="a-6d"></a>譬如有人，<a id="a-6e"></a>火烧头衣，<a id="a-6f"></a>为尽灭故，<a id="a-6g"></a>当起增上方便，<a id="a-6h"></a>勤教令灭；<a id="a-6i"></a>彼比丘亦复如是，<a id="a-6j"></a>当起增上勤欲方便，<a id="a-6k"></a>系念修学。<a id="a-6l"></a>若比丘观察时，<a id="a-6m"></a>若于道路、<a id="a-6n"></a>若聚落中行乞食、<a id="a-6o"></a>若出聚落，<a id="a-6p"></a>于其中间，<a id="a-6q"></a>眼识于色，<a id="a-6r"></a>无有爱念染著者，<a id="a-6s"></a>彼比丘愿以此喜乐善根，<a id="a-6t"></a>日夜精勤，<a id="a-6u"></a>系念修习，<a id="a-6v"></a>是名比丘于行、<a id="a-6w"></a>住、<a id="a-6x"></a>坐、<a id="a-6y"></a>卧净除乞食。<a id="a-6z"></a>是故此经名清净乞食住。<a id="a-70"></a>”</p>
  <p id="a71">佛说此经已，<a id="a-72"></a>尊者舍利弗闻佛所说，<a id="a-73"></a>欢喜奉行。</p>
  <p id="a74">如是我闻：<a id="a-75"></a>一时，<a id="a-76"></a>佛住毗舍离猕猴池侧重阁讲堂。</p>
  <p id="a77">时，<a id="a-78"></a>有长者名郁瞿娄，<a id="a-79"></a>往诣佛所，<a id="a-7A"></a>稽首佛足，<a id="a-7B"></a>退坐一面，<a id="a-7C"></a>白佛言：<a id="a-7D"></a>“世尊，<a id="a-7E"></a>何故有一比丘见法般涅槃？<a id="a-7F"></a>何故比丘不得见法般涅槃？<a id="a-7G"></a>”</p>
  <p id="a7H">佛告长者：<a id="a-7I"></a>“若有比丘眼识于色，<a id="a-7J"></a>爱念染著；<a id="a-7K"></a>以爱念染著故，<a id="a-7L"></a>常依于识；<a id="a-7M"></a>为彼缚故，<a id="a-7N"></a>若彼取故，<a id="a-7O"></a>不得见法般涅槃。<a id="a-7P"></a>耳、<a id="a-7Q"></a>鼻、<a id="a-7R"></a>舌、<a id="a-7S"></a>身、<a id="a-7T"></a>意识法亦复如是。<a id="a-7U"></a>若比丘眼识于色，<a id="a-7V"></a>不爱乐染著；<a id="a-7W"></a>不爱乐染著者，<a id="a-7X"></a>不依于识；<a id="a-7Y"></a>不触、<a id="a-7Z"></a>不著、<a id="a-7a"></a>不取故，<a id="a-7b"></a>此诸比丘得见法般涅槃。<a id="a-7c"></a>耳、<a id="a-7d"></a>鼻、<a id="a-7e"></a>舌、<a id="a-7f"></a>身、<a id="a-7g"></a>意识法亦复如是。<a id="a-7h"></a>是故，<a id="a-7i"></a>长者，<a id="a-7j"></a>有比丘得见法般涅槃者，<a id="a-7k"></a>有不得见法般涅槃者。<a id="a-7l"></a>”</p>
  <p id="a7m">如长者所问经，<a id="a-7n"></a>如是阿难所问经及佛自为诸比丘所说经，<a id="a-7o"></a>亦如上说。</p>
  <p id="a7p">如是我闻：<a id="a-7q"></a>一时，<a id="a-7r"></a>佛住毗舍离猕猴池侧重阁讲堂。</p>
  <p id="a7s">时，<a id="a-7t"></a>有异比丘往诣佛所，<a id="a-7u"></a>稽首佛足，<a id="a-7v"></a>退坐一面，<a id="a-7w"></a>白佛言：<a id="a-7x"></a>“世尊，<a id="a-7y"></a>何因何缘眼识生？<a id="a-7z"></a>何因何缘耳、<a id="a-80"></a>鼻、<a id="a-81"></a>舌、<a id="a-82"></a>身、<a id="a-83"></a>意识生？<a id="a-84"></a>”</p>
  <p id="a85">佛告比丘：<a id="a-86"></a>“眼因缘色，<a id="a-87"></a>眼识生。<a id="a-88"></a>所以者何？<a id="a-89"></a>若眼识生，<a id="a-8A"></a>一切眼色因缘故；<a id="a-8B"></a>耳声因缘、<a id="a-8C"></a>鼻香因缘、<a id="a-8D"></a>舌味因缘、<a id="a-8E"></a>身触因缘、<a id="a-8F"></a>意法因缘意识生。<a id="a-8G"></a>所以者何？<a id="a-8H"></a>诸所有意识，<a id="a-8I"></a>彼一切皆意法因缘生故，<a id="a-8J"></a>是名比丘眼识因缘生，<a id="a-8K"></a>乃至意识因缘生。<a id="a-8L"></a>”</p>
  <p id="a8M">时，<a id="a-8N"></a>彼比丘闻佛所说，<a id="a-8O"></a>欢喜随喜，<a id="a-8P"></a>作礼而去。</p>
  <p id="a8Q">如是我闻：<a id="a-8R"></a>一时，<a id="a-8S"></a>佛住毗舍离猕猴池侧重阁讲堂。</p>
  <p id="a8T">尔时，<a id="a-8U"></a>世尊告诸比丘：<a id="a-8V"></a>“我今当说结所系法及结法。<a id="a-8W"></a>云何结所系法？<a id="a-8X"></a>眼色、<a id="a-8Y"></a>耳声、<a id="a-8Z"></a>鼻香、<a id="a-8a"></a>舌味、<a id="a-8b"></a>身触、<a id="a-8c"></a>意法，<a id="a-8d"></a>是名结所系法。<a id="a-8e"></a>云何结法？<a id="a-8f"></a>谓欲贪，<a id="a-8g"></a>是名结法。<a id="a-8h"></a>”</p>
  <p id="a8i">佛说此经已，<a id="a-8j"></a>诸比丘闻佛所说，<a id="a-8k"></a>欢喜奉行。</p>
  <p id="a8l">如是我闻：<a id="a-8m"></a>一时，<a id="a-8n"></a>佛住毗舍离猕猴池侧重阁讲堂。</p>
  <p id="a8o">尔时，<a id="a-8p"></a>世尊告诸比丘：<a id="a-8q"></a>“我今当说所取法及取法。<a id="a-8r"></a>云何所取法？<a id="a-8s"></a>眼色、<a id="a-8t"></a>耳声、<a id="a-8u"></a>鼻香、<a id="a-8v"></a>舌味、<a id="a-8w"></a>身触、<a id="a-8x"></a>意法，<a id="a-8y"></a>是名所取法。<a id="a-8z"></a>云何取法？<a id="a-90"></a>谓欲贪，<a id="a-91"></a>是名取法。<a id="a-92"></a>”</p>
  <p id="a93">佛说此经已，<a id="a-94"></a>诸比丘闻佛所说，<a id="a-95"></a>欢喜奉行。</p>
  <p id="a96">如是我闻：<a id="a-97"></a>一时，<a id="a-98"></a>佛住毗舍离猕猴池侧重阁讲堂。</p>
  <p id="a99">尔时，<a id="a-9A"></a>世尊告诸比丘：<a id="a-9B"></a>“愚痴无闻凡夫，<a id="a-9C"></a>比丘，<a id="a-9D"></a>宁以火烧热铜筹，<a id="a-9E"></a>以烧其目，<a id="a-9F"></a>令其炽燃，<a id="a-9G"></a>不以眼识取于色相，<a id="a-9H"></a>取随形好。<a id="a-9I"></a>所以者何？<a id="a-9J"></a>取于色相，<a id="a-9K"></a>取随形好故，<a id="a-9L"></a>堕恶趣中，<a id="a-9M"></a>如沉铁丸。<a id="a-9N"></a>愚痴无闻凡夫宁烧铁锥，<a id="a-9O"></a>以钻其耳，<a id="a-9P"></a>不以耳识取其声相，<a id="a-9Q"></a>取随声好。<a id="a-9R"></a>所以者何？<a id="a-9S"></a>耳识取声相，<a id="a-9T"></a>取随声好者，<a id="a-9U"></a>身坏命终，<a id="a-9V"></a>堕恶趣中，<a id="a-9W"></a>如沉铁丸。<a id="a-9X"></a>愚痴无闻凡夫宁以利刀断截其鼻，<a id="a-9Y"></a>不以鼻识取于香相，<a id="a-9Z"></a>取随香好。<a id="a-9a"></a>所以者何？<a id="a-9b"></a>以取香相，<a id="a-9c"></a>取随香好故，<a id="a-9d"></a>身坏命终，<a id="a-9e"></a>堕恶趣中，<a id="a-9f"></a>如沉铁丸。<a id="a-9g"></a>愚痴无闻凡夫宁以利刀断截其舌，<a id="a-9h"></a>不以舌识取于味相，<a id="a-9i"></a>取随味好。<a id="a-9j"></a>所以者何？<a id="a-9k"></a>以取味相，<a id="a-9l"></a>随味好故，<a id="a-9m"></a>身坏命终，<a id="a-9n"></a>堕恶趣中，<a id="a-9o"></a>如沉铁丸。<a id="a-9p"></a>愚痴无闻凡夫宁以刚铁利枪以剌其身，<a id="a-9q"></a>不以身识取于触相及随触好。<a id="a-9r"></a>所以者何？<a id="a-9s"></a>以取触相及随触好故，<a id="a-9t"></a>身坏命终，<a id="a-9u"></a>堕恶趣中，<a id="a-9v"></a>如沉铁丸。</p>
  <p id="a9w">“诸比丘，<a id="a-9x"></a>睡眠者是愚痴活、<a id="a-9y"></a>是痴命，<a id="a-9z"></a>无利、<a id="a-A0"></a>无福。<a id="a-A1"></a>然诸比丘宁当睡眠，<a id="a-A2"></a>不于彼色而起觉想；<a id="a-A3"></a>若起觉想者，<a id="a-A4"></a>必生缠缚诤讼，<a id="a-A5"></a>能令多众起于非义，<a id="a-A6"></a>不能饶益安乐天人。<a id="a-A7"></a>彼多闻圣弟子作如是学：<a id="a-A8"></a>‘我今宁以炽然铁枪以贯其目，<a id="a-A9"></a>不以眼识取于色相，<a id="a-AA"></a>堕三恶趣，<a id="a-AB"></a>长夜受苦。<a id="a-AC"></a>我从今日当正思惟：<a id="a-AD"></a>观眼无常、<a id="a-AE"></a>有为、<a id="a-AF"></a>心缘生法；<a id="a-AG"></a>若色、<a id="a-AH"></a>眼识、<a id="a-AI"></a>眼触、<a id="a-AJ"></a>眼触因缘生受，<a id="a-AK"></a>内觉若苦、<a id="a-AL"></a>若乐、<a id="a-AM"></a>不苦不乐，<a id="a-AN"></a>彼亦无常、<a id="a-AO"></a>有为、<a id="a-AP"></a>心缘生法。<a id="a-AQ"></a>耳、<a id="a-AR"></a>鼻、<a id="a-AS"></a>舌、<a id="a-AT"></a>身入处当如是学：<a id="a-AU"></a>宁以铁枪贯其身体，<a id="a-AV"></a>不以身识取于触相及随触好故，<a id="a-AW"></a>堕三恶道。<a id="a-AX"></a>我从今日当正思惟：<a id="a-AY"></a>观身无常、<a id="a-AZ"></a>有为、<a id="a-Aa"></a>心缘生法，<a id="a-Ab"></a>若触、<a id="a-Ac"></a>身识、<a id="a-Ad"></a>身触、<a id="a-Ae"></a>身触因缘生受，<a id="a-Af"></a>内觉若苦、<a id="a-Ag"></a>若乐、<a id="a-Ah"></a>不苦不乐，<a id="a-Ai"></a>彼亦无常、<a id="a-Aj"></a>有为、<a id="a-Ak"></a>心缘生法。<a id="a-Al"></a>’</p>
  <p id="aAm">“多闻圣弟子作如是学：<a id="a-An"></a>‘睡眠者是愚痴活、<a id="a-Ao"></a>痴命，<a id="a-Ap"></a>无果、<a id="a-Aq"></a>无利、<a id="a-Ar"></a>无福，<a id="a-As"></a>我当不眠，<a id="a-At"></a>亦不起觉想；<a id="a-Au"></a>起想者生于缠缚诤讼，<a id="a-Av"></a>令多人非义饶益，<a id="a-Aw"></a>不得安乐。<a id="a-Ax"></a>’多闻圣弟子如是观者，<a id="a-Ay"></a>于眼生厌，<a id="a-Az"></a>若色、<a id="a-B0"></a>眼识、<a id="a-B1"></a>眼触、<a id="a-B2"></a>眼触因缘生受，<a id="a-B3"></a>内觉若苦、<a id="a-B4"></a>若乐、<a id="a-B5"></a>不苦不乐，<a id="a-B6"></a>彼亦生厌，<a id="a-B7"></a>厌故不乐，<a id="a-B8"></a>不乐故解脱，<a id="a-B9"></a>解脱知见：<a id="a-BA"></a>我生已尽，<a id="a-BB"></a>梵行已立，<a id="a-BC"></a>所作已作，<a id="a-BD"></a>自知不受后有。<a id="a-BE"></a>耳、<a id="a-BF"></a>鼻、<a id="a-BG"></a>舌、<a id="a-BH"></a>身、<a id="a-BI"></a>意亦复如是。<a id="a-BJ"></a>”</p>
  <p id="aBK">佛说此经已，<a id="a-BL"></a>诸比丘闻佛所说，<a id="a-BM"></a>欢喜奉行。</p>
  <p id="aBN">如是我闻：<a id="a-BO"></a>一时，<a id="a-BP"></a>佛住毗舍离猕猴池侧重阁讲堂。</p>
  <p id="aBQ">尔时，<a id="a-BR"></a>世尊告诸比丘：<a id="a-BS"></a>“若眼不知、<a id="a-BT"></a>不识、<a id="a-BU"></a>不断、<a id="a-BV"></a>不离欲，<a id="a-BW"></a>不堪能正尽苦；<a id="a-BX"></a>于眼若知、<a id="a-BY"></a>若识、<a id="a-BZ"></a>若断、<a id="a-Ba"></a>若离欲，<a id="a-Bb"></a>堪能正尽苦。<a id="a-Bc"></a>”</p>
  <p id="aBd">佛说此经已，<a id="a-Be"></a>诸比丘闻佛所说，<a id="a-Bf"></a>欢喜奉行。</p>
  <p id="aBg">如眼四经，<a id="a-Bh"></a>如是乃至意二十四经，<a id="a-Bi"></a>如上说。</p>
  <p id="aBj">如是我闻：<a id="a-Bk"></a>一时，<a id="a-Bl"></a>佛住毗舍离猕猴池侧重阁讲堂。</p>
  <p id="aBm">尔时，<a id="a-Bn"></a>世尊告诸比丘：<a id="a-Bo"></a>“若诸比丘于眼味者，<a id="a-Bp"></a>当知是沙门、<a id="a-Bq"></a>婆罗门不得自在脱于魔手，<a id="a-Br"></a>魔缚所缚，<a id="a-Bs"></a>入于魔系；<a id="a-Bt"></a>耳、<a id="a-Bu"></a>鼻、<a id="a-Bv"></a>舌、<a id="a-Bw"></a>身、<a id="a-Bx"></a>意亦复如是。<a id="a-By"></a>若沙门、<a id="a-Bz"></a>婆罗门于眼不味者，<a id="a-C0"></a>当知是沙门、<a id="a-C1"></a>婆罗门不随于魔，<a id="a-C2"></a>脱于魔手，<a id="a-C3"></a>不入魔系。<a id="a-C4"></a>”</p>
  <p id="aC5">佛说此经已，<a id="a-C6"></a>诸比丘闻佛所说，<a id="a-C7"></a>欢喜奉行。</p>
  <p id="aC8">如味，<a id="a-C9"></a>如是欢喜、<a id="a-CA"></a>赞叹、<a id="a-CB"></a>染著、<a id="a-CC"></a>坚住、<a id="a-CD"></a>爱乐、<a id="a-CE"></a>憎嫉，<a id="a-CF"></a>亦如是说。</p>
  <p id="aCG">如内入处七经、<a id="a-CH"></a>外入处七经，<a id="a-CI"></a>亦如是说。</p>
  <p id="aCJ">如是我闻：<a id="a-CK"></a>一时，<a id="a-CL"></a>佛住毗舍离猕猴池侧重阁讲堂。</p>
  <p id="aCM">尔时，<a id="a-CN"></a>世尊告诸比丘：<a id="a-CO"></a>“有六魔钩。<a id="a-CP"></a>云何为六？<a id="a-CQ"></a>眼味著色，<a id="a-CR"></a>是则魔钩；<a id="a-CS"></a>耳味著声，<a id="a-CT"></a>是则魔钩；<a id="a-CU"></a>鼻味著香，<a id="a-CV"></a>是则魔钩；<a id="a-CW"></a>舌味著味，<a id="a-CX"></a>是则魔钩；<a id="a-CY"></a>身味著触，<a id="a-CZ"></a>是则魔钩；<a id="a-Ca"></a>意味著法，<a id="a-Cb"></a>是则魔钩。<a id="a-Cc"></a>若沙门、<a id="a-Cd"></a>婆罗门眼味著色者，<a id="a-Ce"></a>当知是沙门、<a id="a-Cf"></a>婆罗门魔钩钩其咽，<a id="a-Cg"></a>于魔不得自在。<a id="a-Ch"></a>”</p>
  <p id="aCi">秽说净说，<a id="a-Cj"></a>广说如上。</p>
  <p id="aCk">如是我闻：<a id="a-Cl"></a>一时，<a id="a-Cm"></a>佛住拘留搜调伏駮牛聚落。</p>
  <p id="aCn">尔时，<a id="a-Co"></a>世尊告诸比丘：<a id="a-Cp"></a>“我今当为汝等说法，<a id="a-Cq"></a>初语亦善，<a id="a-Cr"></a>中语亦善，<a id="a-Cs"></a>后语亦善，<a id="a-Ct"></a>善义善味，<a id="a-Cu"></a>纯一满净，<a id="a-Cv"></a>清白梵行，<a id="a-Cw"></a>谓四品法经。<a id="a-Cx"></a>谛听！<a id="a-Cy"></a>善思！<a id="a-Cz"></a>当为汝说。</p>
  <p id="aD0">“何等为四品法经？<a id="a-D1"></a>有眼识色可爱、<a id="a-D2"></a>可念、<a id="a-D3"></a>可乐、<a id="a-D4"></a>可著，<a id="a-D5"></a>比丘见已，<a id="a-D6"></a>欢喜、<a id="a-D7"></a>赞叹、<a id="a-D8"></a>乐著、<a id="a-D9"></a>坚住；<a id="a-DA"></a>有眼识色不可爱、<a id="a-DB"></a>不可念、<a id="a-DC"></a>不可乐著、<a id="a-DD"></a>苦厌，<a id="a-DE"></a>比丘见已，<a id="a-DF"></a>瞋恚、<a id="a-DG"></a>嫌薄。<a id="a-DH"></a>如是比丘于魔不得自在，<a id="a-DI"></a>乃至不得解脱魔系。<a id="a-DJ"></a>耳、<a id="a-DK"></a>鼻、<a id="a-DL"></a>舌、<a id="a-DM"></a>身、<a id="a-DN"></a>意亦复如是。<a id="a-DO"></a>有眼识色可爱、<a id="a-DP"></a>可念、<a id="a-DQ"></a>可乐、<a id="a-DR"></a>可著，<a id="a-DS"></a>比丘见已，<a id="a-DT"></a>知喜不赞叹、<a id="a-DU"></a>不乐著坚实；<a id="a-DV"></a>有眼识色不可爱念乐著，<a id="a-DW"></a>比丘见已，<a id="a-DX"></a>不瞋恚、<a id="a-DY"></a>嫌薄。<a id="a-DZ"></a>如是比丘不随魔，<a id="a-Da"></a>自在，<a id="a-Db"></a>乃至解脱魔系。<a id="a-Dc"></a>耳、<a id="a-Dd"></a>鼻、<a id="a-De"></a>舌、<a id="a-Df"></a>身、<a id="a-Dg"></a>意亦复如是。<a id="a-Dh"></a>是名比丘四品法经。<a id="a-Di"></a>”</p>
  <p id="aDj">如是我闻：<a id="a-Dk"></a>一时，<a id="a-Dl"></a>佛住王舍城耆阇崛山。</p>
  <p id="aDm">尔时，<a id="a-Dn"></a>世尊晨朝著衣持钵，<a id="a-Do"></a>入王舍城乞食。</p>
  <p id="aDp">尔时，<a id="a-Dq"></a>天魔波旬作是念：<a id="a-Dr"></a>“沙门瞿昙晨朝著衣持钵，<a id="a-Ds"></a>入王舍城乞食，<a id="a-Dt"></a>我今当往乱其道意。<a id="a-Du"></a>”</p>
  <p id="aDv">时，<a id="a-Dw"></a>魔波旬化作御车象类，<a id="a-Dx"></a>执杖觅牛，<a id="a-Dy"></a>著弊衣，<a id="a-Dz"></a>蓬头乱发，<a id="a-E0"></a>手脚剥裂，<a id="a-E1"></a>手执牛杖，<a id="a-E2"></a>至世尊前问言：<a id="a-E3"></a>“瞿昙，<a id="a-E4"></a>见我牛不？<a id="a-E5"></a>”</p>
  <p id="aE6">世尊作是念：<a id="a-E7"></a>“此是恶魔，<a id="a-E8"></a>欲来乱我。<a id="a-E9"></a>”即告魔言：<a id="a-EA"></a>“恶魔！<a id="a-EB"></a>何处有牛？<a id="a-EC"></a>何用牛为？<a id="a-ED"></a>”</p>
  <p id="aEE">魔作是念：<a id="a-EF"></a>“沙门瞿昙知我是魔。<a id="a-EG"></a>”而白佛言：<a id="a-EH"></a>“瞿昙，<a id="a-EI"></a>眼触入处，<a id="a-EJ"></a>是我所乘；<a id="a-EK"></a>耳、<a id="a-EL"></a>鼻、<a id="a-EM"></a>舌、<a id="a-EN"></a>身、<a id="a-EO"></a>意触入处，<a id="a-EP"></a>是我所乘。<a id="a-EQ"></a>”</p>
  <p id="aER">复问：<a id="a-ES"></a>“瞿昙，<a id="a-ET"></a>欲何所之？<a id="a-EU"></a>”</p>
  <p id="aEV">佛告恶魔：<a id="a-EW"></a>“汝有眼触入处，<a id="a-EX"></a>耳、<a id="a-EY"></a>鼻、<a id="a-EZ"></a>舌、<a id="a-Ea"></a>身、<a id="a-Eb"></a>意触入处；<a id="a-Ec"></a>若彼无眼触入处，<a id="a-Ed"></a>无耳、<a id="a-Ee"></a>鼻、<a id="a-Ef"></a>舌、<a id="a-Eg"></a>身、<a id="a-Eh"></a>意触入处，<a id="a-Ei"></a>汝所不到，<a id="a-Ej"></a>我往到彼。<a id="a-Ek"></a>”</p>
  <p id="aEl">尔时，<a id="a-Em"></a>天魔波旬即说偈言：</p>
  <p id="aEn">“若常有我者，<a id="a-Eo"></a>彼悉是我所，</p>
  <p id="aEp">一切悉属我，<a id="a-Eq"></a>瞿昙何所之？<a id="a-Er"></a>”</p>
  <p id="aEs">尔时，<a id="a-Et"></a>世尊说偈答言：</p>
  <p id="aEu">“若言有我者，<a id="a-Ev"></a>彼说我则非，</p>
  <p id="aEw">是故知波旬，<a id="a-Ex"></a>即自堕负处。<a id="a-Ey"></a>”</p>
  <p id="aEz">魔复说偈言：</p>
  <p id="aF0">“若说言知道，<a id="a-F1"></a>安隐向涅槃，</p>
  <p id="aF2">汝自独游往，<a id="a-F3"></a>何烦教他为？<a id="a-F4"></a>”</p>
  <p id="aF5">世尊复说偈答言：</p>
  <p id="aF6">“若有离魔者，<a id="a-F7"></a>问度彼岸道，</p>
  <p id="aF8">为彼平等说，<a id="a-F9"></a>真实永无余，</p>
  <p id="aFA">时习不放逸，<a id="a-FB"></a>永离魔自在。<a id="a-FC"></a>”</p>
  <p id="aFD">魔复说偈言：</p>
  <p id="aFE">“有石似段肉，<a id="a-FF"></a>饿乌来欲食，</p>
  <p id="aFG">彼作软美想，<a id="a-FH"></a>欲以补饥虚，</p>
  <p id="aFI">竟不得其味，<a id="a-FJ"></a>折嘴而腾虚。</p>
  <p id="aFK">我今犹如乌，<a id="a-FL"></a>瞿昙如石生，</p>
  <p id="aFM">不入愧而去，<a id="a-FN"></a>犹乌陵虚逝，</p>
  <p id="aFO">内心怀愁毒，<a id="a-FP"></a>即彼没不现。<a id="a-FQ"></a>”</p>
  <p id="aFR">如是我闻：<a id="a-FS"></a>一时，<a id="a-FT"></a>佛住王舍城耆阇崛山。</p>
  <p id="aFU">尔时，<a id="a-FV"></a>世尊告诸比丘：<a id="a-FW"></a>“若沙门、<a id="a-FX"></a>婆罗门眼习近于色，<a id="a-FY"></a>则随魔所自在乃至不得解脱魔系；<a id="a-FZ"></a>耳、<a id="a-Fa"></a>鼻、<a id="a-Fb"></a>舌、<a id="a-Fc"></a>身、<a id="a-Fd"></a>意亦复如是。<a id="a-Fe"></a>若沙门、<a id="a-Ff"></a>婆罗门眼不习近于色，<a id="a-Fg"></a>不随魔自在乃至得解脱魔系；<a id="a-Fh"></a>耳、<a id="a-Fi"></a>鼻、<a id="a-Fj"></a>舌、<a id="a-Fk"></a>身、<a id="a-Fl"></a>意亦复如是。<a id="a-Fm"></a>”</p>
  <p id="aFn">佛说此经已，<a id="a-Fo"></a>诸比丘闻佛所说，<a id="a-Fp"></a>欢喜奉行。</p>
  <p id="aFq">如习近，<a id="a-Fr"></a>如是系著、<a id="a-Fs"></a>如是味、<a id="a-Ft"></a>如是邻聚；<a id="a-Fu"></a>若使受持系著，<a id="a-Fv"></a>我所求欲，<a id="a-Fw"></a>淳浓不舍，<a id="a-Fx"></a>亦如上说。</p>
  <p id="aFy">如是我闻：<a id="a-Fz"></a>一时，<a id="a-G0"></a>佛住波吒利弗多罗国鸡林园。</p>
  <p id="aG1">尔时，<a id="a-G2"></a>尊者阿难往诣尊者大纯陀所，<a id="a-G3"></a>共相问讯已，<a id="a-G4"></a>于一面坐。</p>
  <p id="aG5">尔时，<a id="a-G6"></a>尊者阿难语尊者纯陀言：<a id="a-G7"></a>“欲有所问，<a id="a-G8"></a>宁有闲暇见答与不？<a id="a-G9"></a>”</p>
  <p id="aGA">尊者纯陀语尊者阿难言：<a id="a-GB"></a>“随仁所问，<a id="a-GC"></a>知者当答。<a id="a-GD"></a>”</p>
  <p id="aGE">尊者阿难问尊者纯陀：<a id="a-GF"></a>“如世尊、<a id="a-GG"></a>如来、<a id="a-GH"></a>应、<a id="a-GI"></a>等正觉所知所见，<a id="a-GJ"></a>说四大造色，<a id="a-GK"></a>施设显露，<a id="a-GL"></a>此四大色非我。<a id="a-GM"></a>如来、<a id="a-GN"></a>应、<a id="a-GO"></a>等正觉所知所见，<a id="a-GP"></a>亦复说识非我耶？<a id="a-GQ"></a>”</p>
  <p id="aGR">尊者纯陀语尊者阿难言：<a id="a-GS"></a>“仁者最为多闻，<a id="a-GT"></a>我从远来诣尊者所，<a id="a-GU"></a>为问此法故。<a id="a-GV"></a>今日，<a id="a-GW"></a>尊者，<a id="a-GX"></a>惟愿为说此义。<a id="a-GY"></a>”</p>
  <p id="aGZ">尊者阿难语纯陀言：<a id="a-Ga"></a>“我今问尊者，<a id="a-Gb"></a>随意见答。<a id="a-Gc"></a>尊者纯陀，<a id="a-Gd"></a>为有眼、<a id="a-Ge"></a>有色、<a id="a-Gf"></a>有眼识不？<a id="a-Gg"></a>”</p>
  <p id="aGh">答言：<a id="a-Gi"></a>“有。<a id="a-Gj"></a>”</p>
  <p id="aGk">尊者阿难复问：<a id="a-Gl"></a>“为缘眼及色，<a id="a-Gm"></a>生眼识不？<a id="a-Gn"></a>”</p>
  <p id="aGo">答言：<a id="a-Gp"></a>“如是。<a id="a-Gq"></a>”</p>
  <p id="aGr">尊者阿难复问：<a id="a-Gs"></a>“缘眼及色，<a id="a-Gt"></a>生眼识，<a id="a-Gu"></a>彼因、<a id="a-Gv"></a>彼缘为常、<a id="a-Gw"></a>为无常？<a id="a-Gx"></a>”</p>
  <p id="aGy">答言：<a id="a-Gz"></a>“无常。<a id="a-H0"></a>”</p>
  <p id="aH1">尊者阿难又问：<a id="a-H2"></a>“彼因、<a id="a-H3"></a>彼缘生眼识，<a id="a-H4"></a>彼因、<a id="a-H5"></a>彼缘无常变易时，<a id="a-H6"></a>彼识住耶？<a id="a-H7"></a>”</p>
  <p id="aH8">答曰：<a id="a-H9"></a>“不也，<a id="a-HA"></a>尊者阿难。<a id="a-HB"></a>”</p>
  <p id="aHC">尊者阿难复问：<a id="a-HD"></a>“于意云何？<a id="a-HE"></a>彼法若生、<a id="a-HF"></a>若灭可知，<a id="a-HG"></a>多闻圣弟子于中宁见是我、<a id="a-HH"></a>异我、<a id="a-HI"></a>相在不？<a id="a-HJ"></a>”</p>
  <p id="aHK">答曰：<a id="a-HL"></a>“不也，<a id="a-HM"></a>尊者阿难。<a id="a-HN"></a>”</p>
  <p id="aHO">“耳、<a id="a-HP"></a>鼻、<a id="a-HQ"></a>舌、<a id="a-HR"></a>身、<a id="a-HS"></a>意、<a id="a-HT"></a>法于意云何？<a id="a-HU"></a>有意、<a id="a-HV"></a>有法、<a id="a-HW"></a>有意识不？<a id="a-HX"></a>”</p>
  <p id="aHY">答曰：<a id="a-HZ"></a>“有，<a id="a-Ha"></a>尊者阿难。<a id="a-Hb"></a>”</p>
  <p id="aHc">复问：<a id="a-Hd"></a>“为缘意及法，<a id="a-He"></a>生意识不？<a id="a-Hf"></a>”</p>
  <p id="aHg">答曰：<a id="a-Hh"></a>“如是，<a id="a-Hi"></a>尊者阿难。<a id="a-Hj"></a>”</p>
  <p id="aHk">复问：<a id="a-Hl"></a>“若意缘法，<a id="a-Hm"></a>生意识，<a id="a-Hn"></a>彼因彼缘为常、<a id="a-Ho"></a>为无常？<a id="a-Hp"></a>”</p>
  <p id="aHq">答曰：<a id="a-Hr"></a>“无常，<a id="a-Hs"></a>尊者阿难。<a id="a-Ht"></a>”</p>
  <p id="aHu">复问：<a id="a-Hv"></a>“若因、<a id="a-Hw"></a>若缘生意识，<a id="a-Hx"></a>彼因、<a id="a-Hy"></a>彼缘无常变易时，<a id="a-Hz"></a>意识住耶？<a id="a-I0"></a>”</p>
  <p id="aI1">答曰：<a id="a-I2"></a>“不也，<a id="a-I3"></a>尊者阿难。<a id="a-I4"></a>”</p>
  <p id="aI5">复问：<a id="a-I6"></a>“于意云何？<a id="a-I7"></a>彼法若生、<a id="a-I8"></a>若灭可知，<a id="a-I9"></a>多闻圣弟子宁于中见我、<a id="a-IA"></a>异我、<a id="a-IB"></a>相在不？<a id="a-IC"></a>”</p>
  <p id="aID">答言：<a id="a-IE"></a>“不也，<a id="a-IF"></a>尊者阿难。<a id="a-IG"></a>”</p>
  <p id="aIH">尊者阿难语纯陀言：<a id="a-II"></a>“是故，<a id="a-IJ"></a>尊者，<a id="a-IK"></a>而如来、<a id="a-IL"></a>应、<a id="a-IM"></a>等正觉所知所见，<a id="a-IN"></a>说识亦无常。<a id="a-IO"></a>譬如士夫持斧入山，<a id="a-IP"></a>见芭蕉树，<a id="a-IQ"></a>谓堪材用，<a id="a-IR"></a>断根、<a id="a-IS"></a>截叶、<a id="a-IT"></a>斫枝、<a id="a-IU"></a>剥皮，<a id="a-IV"></a>求其坚实，<a id="a-IW"></a>剥至于尽，<a id="a-IX"></a>都无坚处。<a id="a-IY"></a>如是多闻圣弟子正观眼识，<a id="a-IZ"></a>耳、<a id="a-Ia"></a>鼻、<a id="a-Ib"></a>舌、<a id="a-Ic"></a>身、<a id="a-Id"></a>意识；<a id="a-Ie"></a>当正观时，<a id="a-If"></a>都无可取；<a id="a-Ig"></a>无可取故，<a id="a-Ih"></a>无所著；<a id="a-Ii"></a>无所著故，<a id="a-Ij"></a>自觉涅槃：<a id="a-Ik"></a>我生已尽，<a id="a-Il"></a>梵行已立，<a id="a-Im"></a>所作已作，<a id="a-In"></a>自知不受后有。<a id="a-Io"></a>”</p>
  <p id="aIp">彼二正士说是法时，<a id="a-Iq"></a>展转随喜，<a id="a-Ir"></a>各还其所。</p>
  <p id="aIs">如是我闻：<a id="a-It"></a>一时，<a id="a-Iu"></a>佛住舍卫国祇树给孤独园。</p>
  <p id="aIv">尔时，<a id="a-Iw"></a>尊者阿难诣尊者舍利弗所，<a id="a-Ix"></a>语尊者舍利弗：<a id="a-Iy"></a>“欲有所问，<a id="a-Iz"></a>宁有闲暇为解说不？<a id="a-J0"></a>”</p>
  <p id="aJ1">舍利弗言：<a id="a-J2"></a>“随仁所问，<a id="a-J3"></a>知者当答。<a id="a-J4"></a>”</p>
  <p id="aJ5">尊者阿难问尊者舍利弗：<a id="a-J6"></a>“六触入处尽，<a id="a-J7"></a>离欲、<a id="a-J8"></a>灭、<a id="a-J9"></a>息没已，<a id="a-JA"></a>更有余不？<a id="a-JB"></a>”</p>
  <p id="aJC">尊者舍利弗语阿难言：<a id="a-JD"></a>“莫作此问：<a id="a-JE"></a>六触入处尽，<a id="a-JF"></a>离欲、<a id="a-JG"></a>灭、<a id="a-JH"></a>息没已，<a id="a-JI"></a>更有余不？<a id="a-JJ"></a>”</p>
  <p id="aJK">阿难又问尊者舍利弗：<a id="a-JL"></a>“六触入处尽，<a id="a-JM"></a>离欲、<a id="a-JN"></a>灭、<a id="a-JO"></a>息没已，<a id="a-JP"></a>无有余耶？<a id="a-JQ"></a>”</p>
  <p id="aJR">尊者舍利弗答阿难言：<a id="a-JS"></a>“亦复不应作如是问：<a id="a-JT"></a>六触入处尽，<a id="a-JU"></a>离欲、<a id="a-JV"></a>灭、<a id="a-JW"></a>息没已，<a id="a-JX"></a>无有余耶？<a id="a-JY"></a>”</p>
  <p id="aJZ">阿难复问尊者舍利弗：<a id="a-Ja"></a>“六触入处尽，<a id="a-Jb"></a>离欲、<a id="a-Jc"></a>灭、<a id="a-Jd"></a>息没已，<a id="a-Je"></a>有余无余、<a id="a-Jf"></a>非有余非无余耶？<a id="a-Jg"></a>”</p>
  <p id="aJh">尊者舍利弗答阿难言：<a id="a-Ji"></a>“此亦不应作如此问：<a id="a-Jj"></a>六触入处尽，<a id="a-Jk"></a>离欲、<a id="a-Jl"></a>灭、<a id="a-Jm"></a>息没已，<a id="a-Jn"></a>有余无余、<a id="a-Jo"></a>非有余非无余耶？<a id="a-Jp"></a>”</p>
  <p id="aJq">尊者阿难又问舍利弗：<a id="a-Jr"></a>“如尊者所说，<a id="a-Js"></a>六触入处尽，<a id="a-Jt"></a>离欲、<a id="a-Ju"></a>灭、<a id="a-Jv"></a>息没已，<a id="a-Jw"></a>有亦不应说，<a id="a-Jx"></a>无亦不应说，<a id="a-Jy"></a>有无亦不应说，<a id="a-Jz"></a>非有非无亦不应说，<a id="a-K0"></a>此语有何义？<a id="a-K1"></a>”</p>
  <p id="aK2">尊者舍利弗语尊者阿难：<a id="a-K3"></a>“六触入处尽，<a id="a-K4"></a>离欲、<a id="a-K5"></a>灭、<a id="a-K6"></a>息没已，<a id="a-K7"></a>有余耶？<a id="a-K8"></a>此则虚言。<a id="a-K9"></a>无余耶？<a id="a-KA"></a>此则虚言。<a id="a-KB"></a>有余无余耶？<a id="a-KC"></a>此则虚言。<a id="a-KD"></a>非有余非无余耶？<a id="a-KE"></a>此则虚言。<a id="a-KF"></a>若言六触入处尽，<a id="a-KG"></a>离欲、<a id="a-KH"></a>灭、<a id="a-KI"></a>息没已，<a id="a-KJ"></a>离诸虚伪，<a id="a-KK"></a>得般涅槃，<a id="a-KL"></a>此则佛说。<a id="a-KM"></a>”</p>
  <p id="aKN">时，<a id="a-KO"></a>二正士展转随喜，<a id="a-KP"></a>各还本处。</p>
  <p id="aKQ">如是我闻：<a id="a-KR"></a>一时，<a id="a-KS"></a>佛住王舍城迦兰陀竹园。</p>
  <p id="aKT">时，<a id="a-KU"></a>尊者舍利弗、<a id="a-KV"></a>尊者摩诃拘絺罗俱在耆阇崛山。</p>
  <p id="aKW">尊者摩诃拘絺罗晡时从禅觉，<a id="a-KX"></a>诣尊者舍利弗所，<a id="a-KY"></a>共相问讯已，<a id="a-KZ"></a>退坐一面，<a id="a-Ka"></a>语舍利弗言：<a id="a-Kb"></a>“欲有所问，<a id="a-Kc"></a>宁有闲暇见答已不？<a id="a-Kd"></a>”</p>
  <p id="aKe">尊者舍利弗语摩诃拘絺罗：<a id="a-Kf"></a>“随仁所问，<a id="a-Kg"></a>知者当答。<a id="a-Kh"></a>”</p>
  <p id="aKi">尊者摩诃拘絺罗问尊者舍利弗言：<a id="a-Kj"></a>“云何，<a id="a-Kk"></a>尊者舍利弗，<a id="a-Kl"></a>眼系色耶？<a id="a-Km"></a>色系眼耶？<a id="a-Kn"></a>耳声、<a id="a-Ko"></a>鼻香、<a id="a-Kp"></a>舌味、<a id="a-Kq"></a>身触、<a id="a-Kr"></a>意法，<a id="a-Ks"></a>意系法耶？<a id="a-Kt"></a>法系意耶？<a id="a-Ku"></a>”</p>
  <p id="aKv">尊者舍利弗答尊者摩诃拘絺罗言：<a id="a-Kw"></a>“非眼系色，<a id="a-Kx"></a>非色系眼。<a id="a-Ky"></a>乃至非意系法，<a id="a-Kz"></a>非法系意。<a id="a-L0"></a>尊者摩诃拘絺罗，<a id="a-L1"></a>于其中间，<a id="a-L2"></a>若彼欲贪，<a id="a-L3"></a>是其系也。<a id="a-L4"></a>尊者摩诃拘絺罗，<a id="a-L5"></a>譬如二牛，<a id="a-L6"></a>一黑一白，<a id="a-L7"></a>共一轭鞅缚系，<a id="a-L8"></a>人问言：<a id="a-L9"></a>为黑牛系白牛？<a id="a-LA"></a>为白牛系黑牛？<a id="a-LB"></a>为等问不？<a id="a-LC"></a>”</p>
  <p id="aLD">答言：<a id="a-LE"></a>“不也，<a id="a-LF"></a>尊者舍利弗，<a id="a-LG"></a>非黑牛系白牛，<a id="a-LH"></a>亦非白牛系黑牛，<a id="a-LI"></a>然于中间，<a id="a-LJ"></a>若轭、<a id="a-LK"></a>若系鞅者，<a id="a-LL"></a>是彼系缚。<a id="a-LM"></a>”</p>
  <p id="aLN">“如是，<a id="a-LO"></a>尊者摩诃拘絺罗，<a id="a-LP"></a>非眼系色，<a id="a-LQ"></a>非色系眼，<a id="a-LR"></a>乃至非意系法，<a id="a-LS"></a>非法系意；<a id="a-LT"></a>中间欲贪，<a id="a-LU"></a>是其系也。<a id="a-LV"></a>尊者摩诃拘絺罗，<a id="a-LW"></a>若眼系色，<a id="a-LX"></a>若色系眼，<a id="a-LY"></a>乃至若意系法，<a id="a-LZ"></a>若法系意，<a id="a-La"></a>世尊不教人建立梵行，<a id="a-Lb"></a>得尽苦边。<a id="a-Lc"></a>以非眼系色，<a id="a-Ld"></a>非色系眼，<a id="a-Le"></a>乃至非意系法，<a id="a-Lf"></a>非法系意，<a id="a-Lg"></a>故世尊教人建立梵行，<a id="a-Lh"></a>得尽苦边。<a id="a-Li"></a>尊者摩诃拘絺罗，<a id="a-Lj"></a>世尊眼见色若好、<a id="a-Lk"></a>若恶，<a id="a-Ll"></a>不起欲贪；<a id="a-Lm"></a>其余众生眼若见色若好、<a id="a-Ln"></a>若恶，<a id="a-Lo"></a>则起欲贪。<a id="a-Lp"></a>是故世尊说当断欲贪，<a id="a-Lq"></a>则心解脱。<a id="a-Lr"></a>乃至意、<a id="a-Ls"></a>法亦复如是。<a id="a-Lt"></a>”</p>
  <p id="aLu">时，<a id="a-Lv"></a>二正士展转随喜，<a id="a-Lw"></a>各还本处。</p>
  <p id="aLx">如是我闻：<a id="a-Ly"></a>一时，<a id="a-Lz"></a>佛住王舍城迦兰陀竹园。</p>
  <p id="aM0">尔时，<a id="a-M1"></a>尊者舍利弗，<a id="a-M2"></a>尊者摩诃拘絺罗俱在耆阇崛山中。</p>
  <p id="aM3">尊者摩诃拘絺罗晡时从禅觉，<a id="a-M4"></a>诣尊者舍利弗所，<a id="a-M5"></a>共相问讯已，<a id="a-M6"></a>退坐一面，<a id="a-M7"></a>语尊者舍利弗：<a id="a-M8"></a>“欲有所问，<a id="a-M9"></a>宁有闲暇见答已不？<a id="a-MA"></a>”</p>
  <p id="aMB">舍利弗言：<a id="a-MC"></a>“随仁所问，<a id="a-MD"></a>知者当答。<a id="a-ME"></a>”</p>
  <p id="aMF">尊者摩诃拘絺罗问尊者舍利弗言：<a id="a-MG"></a>“谓无明者，<a id="a-MH"></a>云何为无明？<a id="a-MI"></a>”</p>
  <p id="aMJ">尊者舍利弗言：<a id="a-MK"></a>“所谓无知，<a id="a-ML"></a>无知者是为无明。<a id="a-MM"></a>云何无知？<a id="a-MN"></a>谓眼无常不如实知，<a id="a-MO"></a>是名无知；<a id="a-MP"></a>眼生灭法不如实知，<a id="a-MQ"></a>是名无知；<a id="a-MR"></a>耳、<a id="a-MS"></a>鼻、<a id="a-MT"></a>舌、<a id="a-MU"></a>身、<a id="a-MV"></a>意亦复如是。<a id="a-MW"></a>如是，<a id="a-MX"></a>尊者摩诃拘絺罗，<a id="a-MY"></a>于此六触入处如实不知、<a id="a-MZ"></a>不见、<a id="a-Ma"></a>不无间等、<a id="a-Mb"></a>愚暗、<a id="a-Mc"></a>无明、<a id="a-Md"></a>大冥，<a id="a-Me"></a>是名无明。<a id="a-Mf"></a>”</p>
  <p id="aMg">尊者摩诃拘絺罗又问尊者舍利弗：<a id="a-Mh"></a>“所谓明者，<a id="a-Mi"></a>云何为明？<a id="a-Mj"></a>”</p>
  <p id="aMk">舍利弗言：<a id="a-Ml"></a>“所谓为知，<a id="a-Mm"></a>知者是明。<a id="a-Mn"></a>为何所知？<a id="a-Mo"></a>谓眼无常、<a id="a-Mp"></a>眼无常如实知，<a id="a-Mq"></a>眼生灭法、<a id="a-Mr"></a>眼生灭法如实知；<a id="a-Ms"></a>耳、<a id="a-Mt"></a>鼻、<a id="a-Mu"></a>舌、<a id="a-Mv"></a>身、<a id="a-Mw"></a>意亦复如是。<a id="a-Mx"></a>尊者摩诃拘絺罗，<a id="a-My"></a>于此六触入处如实知、<a id="a-Mz"></a>见、<a id="a-N0"></a>明、<a id="a-N1"></a>觉、<a id="a-N2"></a>悟、<a id="a-N3"></a>慧、<a id="a-N4"></a>无间等，<a id="a-N5"></a>是名为明。<a id="a-N6"></a>”</p>
  <p id="aN7">时，<a id="a-N8"></a>二正士各闻所说，<a id="a-N9"></a>展转随喜，<a id="a-NA"></a>各还其所。</p>
  <p id="aNB">如是我闻：<a id="a-NC"></a>一时，<a id="a-ND"></a>佛住王舍城迦兰陀竹园。</p>
  <p id="aNE">时，<a id="a-NF"></a>有比丘名优波先那，<a id="a-NG"></a>住王舍城寒林中冢间蛇头岩下迦陵伽行处。</p>
  <p id="aNH">时，<a id="a-NI"></a>尊者优波先那独一于内坐禅。<a id="a-NJ"></a>时，<a id="a-NK"></a>有恶毒蛇长尺许，<a id="a-NL"></a>于上石间堕优波先那身上。<a id="a-NM"></a>优波先那唤舍利弗语诸比丘：<a id="a-NN"></a>“毒蛇堕我身上，<a id="a-NO"></a>我身中毒。<a id="a-NP"></a>汝等驶来，<a id="a-NQ"></a>扶持我身，<a id="a-NR"></a>出置于外，<a id="a-NS"></a>莫令于内身坏碎，<a id="a-NT"></a>如糠糟聚。<a id="a-NU"></a>”</p>
  <p id="aNV">时，<a id="a-NW"></a>尊者舍利弗于近处，<a id="a-NX"></a>住一树下，<a id="a-NY"></a>闻优波先那语，<a id="a-NZ"></a>即诣优波先那所，<a id="a-Na"></a>语优波先那言：<a id="a-Nb"></a>“我今观汝色貌，<a id="a-Nc"></a>诸根不异于常，<a id="a-Nd"></a>而言：<a id="a-Ne"></a>‘中毒，<a id="a-Nf"></a>持我身出，<a id="a-Ng"></a>莫令散坏，<a id="a-Nh"></a>如糠糟聚。<a id="a-Ni"></a>’竟为云何？<a id="a-Nj"></a>”</p>
  <p id="aNk">优波先那语舍利弗言：<a id="a-Nl"></a>“若当有言‘我眼是我、<a id="a-Nm"></a>我所；<a id="a-Nn"></a>耳、<a id="a-No"></a>鼻、<a id="a-Np"></a>舌、<a id="a-Nq"></a>身、<a id="a-Nr"></a>意，<a id="a-Ns"></a>耳、<a id="a-Nt"></a>鼻、<a id="a-Nu"></a>舌、<a id="a-Nv"></a>身、<a id="a-Nw"></a>意是我、<a id="a-Nx"></a>我所；<a id="a-Ny"></a>色、<a id="a-Nz"></a>声、<a id="a-O0"></a>香、<a id="a-O1"></a>味、<a id="a-O2"></a>触、<a id="a-O3"></a>法，<a id="a-O4"></a>色、<a id="a-O5"></a>声、<a id="a-O6"></a>香、<a id="a-O7"></a>味、<a id="a-O8"></a>触、<a id="a-O9"></a>法是我、<a id="a-OA"></a>我所；<a id="a-OB"></a>地界，<a id="a-OC"></a>地界是我、<a id="a-OD"></a>我所；<a id="a-OE"></a>水、<a id="a-OF"></a>火、<a id="a-OG"></a>风、<a id="a-OH"></a>空、<a id="a-OI"></a>识界，<a id="a-OJ"></a>水、<a id="a-OK"></a>火、<a id="a-OL"></a>风、<a id="a-OM"></a>空、<a id="a-ON"></a>识界是我、<a id="a-OO"></a>我所；<a id="a-OP"></a>色阴，<a id="a-OQ"></a>色阴是我、<a id="a-OR"></a>我所；<a id="a-OS"></a>受、<a id="a-OT"></a>想、<a id="a-OU"></a>行、<a id="a-OV"></a>识阴，<a id="a-OW"></a>受、<a id="a-OX"></a>想、<a id="a-OY"></a>行、<a id="a-OZ"></a>识阴是我、<a id="a-Oa"></a>我所’者，<a id="a-Ob"></a>面色诸根应有变异。<a id="a-Oc"></a>我今不尔，<a id="a-Od"></a>眼非我、<a id="a-Oe"></a>我所，<a id="a-Of"></a>乃至识阴非我、<a id="a-Og"></a>我所，<a id="a-Oh"></a>是故面色诸根无有变异。<a id="a-Oi"></a>”</p>
  <p id="aOj">舍利弗言：<a id="a-Ok"></a>“如是，<a id="a-Ol"></a>优波先那，<a id="a-Om"></a>汝若长夜离我、<a id="a-On"></a>我所、<a id="a-Oo"></a>我慢系著使，<a id="a-Op"></a>断其根本，<a id="a-Oq"></a>如截多罗树头，<a id="a-Or"></a>于未来世永不复起，<a id="a-Os"></a>云何面色诸根当有变异？<a id="a-Ot"></a>”</p>
  <p id="aOu">时，<a id="a-Ov"></a>舍利弗即周匝扶持优波先那身出于窟外，<a id="a-Ow"></a>优波先那身中毒碎坏，<a id="a-Ox"></a>如聚糠糟。</p>
  <p id="aOy">时，<a id="a-Oz"></a>舍利弗即说偈言：</p>
  <p id="aP0">“久植诸梵行，<a id="a-P1"></a>善修八圣道，</p>
  <p id="aP2">欢喜而舍寿，<a id="a-P3"></a>犹如弃毒钵。</p>
  <p id="aP4">久植诸梵行，<a id="a-P5"></a>善修八圣道，</p>
  <p id="aP6">欢喜而舍寿，<a id="a-P7"></a>如人重病愈。</p>
  <p id="aP8">久植诸梵行，<a id="a-P9"></a>善修八圣道，</p>
  <p id="aPA">如出火烧宅，<a id="a-PB"></a>临死无忧悔。</p>
  <p id="aPC">久植诸梵行，<a id="a-PD"></a>善修八圣道，</p>
  <p id="aPE">以慧观世间，<a id="a-PF"></a>犹如秽草木，</p>
  <p id="aPG">不复更求余，<a id="a-PH"></a>余亦不相续。<a id="a-PI"></a>”</p>
  <p id="aPJ">时，<a id="a-PK"></a>尊者舍利弗供养优波先那尸已，<a id="a-PL"></a>往诣佛所，<a id="a-PM"></a>稽首礼足，<a id="a-PN"></a>退坐一面，<a id="a-PO"></a>白佛言：<a id="a-PP"></a>“世尊，<a id="a-PQ"></a>尊者优波先那有小恶毒蛇，<a id="a-PR"></a>如治眼筹，<a id="a-PS"></a>堕其身上，<a id="a-PT"></a>其身即坏，<a id="a-PU"></a>如聚糠糟。<a id="a-PV"></a>”</p>
  <p id="aPW">佛告舍利弗：<a id="a-PX"></a>“若优波先那诵此偈者，<a id="a-PY"></a>则不中毒，<a id="a-PZ"></a>身亦不坏，<a id="a-Pa"></a>如聚糠糟。<a id="a-Pb"></a>”</p>
  <p id="aPc">舍利弗白佛言：<a id="a-Pd"></a>“世尊，<a id="a-Pe"></a>诵何等偈？<a id="a-Pf"></a>何等辞句？<a id="a-Pg"></a>”</p>
  <p id="aPh">佛即为舍利弗而说偈言：</p>
  <p id="aPi">“常慈念于彼，<a id="a-Pj"></a>坚固赖吒罗，</p>
  <p id="aPk">慈伊罗槃那，<a id="a-Pl"></a>尸婆弗多罗，</p>
  <p id="aPm">钦婆罗上马，<a id="a-Pn"></a>亦慈迦拘吒，</p>
  <p id="aPo">及彼黑瞿昙，<a id="a-Pp"></a>难徒跋难陀。</p>
  <p id="aPq">慈悲于无足，<a id="a-Pr"></a>及以二足者，</p>
  <p id="aPs">四足与多足，<a id="a-Pt"></a>亦悉起慈悲。</p>
  <p id="aPu">慈悲于诸龙，<a id="a-Pv"></a>依于水陆者，</p>
  <p id="aPw">慈一切众生，<a id="a-Px"></a>有畏及无畏。</p>
  <p id="aPy">安乐于一切，<a id="a-Pz"></a>亦离烦恼生，</p>
  <p id="aQ0">欲令一切贤，<a id="a-Q1"></a>一切莫生恶。</p>
  <p id="aQ2">常住蛇头岩，<a id="a-Q3"></a>众恶不来集；</p>
  <p id="aQ4">凶害恶毒蛇，<a id="a-Q5"></a>能害众生命。</p>
  <p id="aQ6">如此真谛言，<a id="a-Q7"></a>无上大师说，</p>
  <p id="aQ8">我今诵习此，<a id="a-Q9"></a>大师真实语，</p>
  <p id="aQA">一切诸恶毒，<a id="a-QB"></a>无能害我身。</p>
  <p id="aQC">贪欲瞋恚痴，<a id="a-QD"></a>世间之三毒，</p>
  <p id="aQE">如此三毒恶，<a id="a-QF"></a>永除名佛宝。</p>
  <p id="aQG">法宝灭众毒，<a id="a-QH"></a>僧宝亦无余，</p>
  <p id="aQI">破坏凶恶毒，<a id="a-QJ"></a>摄受护善人，</p>
  <p id="aQK">佛破一切毒，<a id="a-QL"></a>汝蛇毒今破。</p>
  <p id="aQM">“故说是咒术章句，<a id="a-QN"></a>所谓：</p>
  <p id="aQO">“坞耽婆隶　躭婆隶　躭陆　婆罗躭陆　柰渧　肃柰渧　枳跋渧　文那移　三摩移　檀谛　尼罗枳施婆罗拘閇坞隶　坞娱隶　悉波诃</p>
  <p id="aQP">“舍利弗，<a id="a-QQ"></a>优波先那善男子尔时说此偈，<a id="a-QR"></a>说此章句者，<a id="a-QS"></a>毒蛇不能中其身，<a id="a-QT"></a>身亦不坏如糠糟聚。<a id="a-QU"></a>”</p>
  <p id="aQV">舍利弗白佛言：<a id="a-QW"></a>“世尊，<a id="a-QX"></a>优波先那未曾闻此偈，<a id="a-QY"></a>未曾闻此咒术章句，<a id="a-QZ"></a>世尊今日说此，<a id="a-Qa"></a>正为当来世耳！<a id="a-Qb"></a>”</p>
  <p id="aQc">尊者舍利弗闻佛所说，<a id="a-Qd"></a>欢喜作礼而去！</p>
  <p id="aQe">如是我闻：<a id="a-Qf"></a>一时，<a id="a-Qg"></a>尊者优陀夷往拘萨罗国人间游行，<a id="a-Qh"></a>至拘磐茶聚落，<a id="a-Qi"></a>到毗纽迦旃延氏婆罗门尼庵罗园中住。</p>
  <p id="aQj">时，<a id="a-Qk"></a>毗纽迦旃延氏婆罗门尼有诸年少弟子，<a id="a-Ql"></a>游行采樵，<a id="a-Qm"></a>至庵罗园中，<a id="a-Qn"></a>见尊者优陀夷坐一树下，<a id="a-Qo"></a>容貌端正，<a id="a-Qp"></a>诸根寂静，<a id="a-Qq"></a>心意安谛，<a id="a-Qr"></a>成就第一调伏；<a id="a-Qs"></a>见已，<a id="a-Qt"></a>往诣其所，<a id="a-Qu"></a>共相问讯已，<a id="a-Qv"></a>退坐一面。<a id="a-Qw"></a>时，<a id="a-Qx"></a>优陀夷为诸年少种种说法，<a id="a-Qy"></a>劝励已，<a id="a-Qz"></a>默然而住。<a id="a-R0"></a>彼诸年少闻尊者优陀夷所说，<a id="a-R1"></a>欢喜随喜，<a id="a-R2"></a>从座起去。</p>
  <p id="aR3">时，<a id="a-R4"></a>诸年少担持束薪，<a id="a-R5"></a>还至毗纽迦旃延氏婆罗门尼所，<a id="a-R6"></a>置薪束于地，<a id="a-R7"></a>诣毗纽迦旃延氏婆罗门尼所，<a id="a-R8"></a>白言：<a id="a-R9"></a>“我和尚尼，<a id="a-RA"></a>当知庵罗园中有沙门优陀夷，<a id="a-RB"></a>姓瞿昙氏，<a id="a-RC"></a>依于彼住，<a id="a-RD"></a>极善说法。<a id="a-RE"></a>”</p>
  <p id="aRF">毗纽迦旃延氏婆罗门尼语诸年少言：<a id="a-RG"></a>“汝可往请沙门优陀夷瞿昙氏，<a id="a-RH"></a>明日于此饭食。<a id="a-RI"></a>”</p>
  <p id="aRJ">时，<a id="a-RK"></a>诸年少弟子受毗纽迦旃延氏婆罗门尼教已，<a id="a-RL"></a>往诣尊者优陀夷所，<a id="a-RM"></a>白优陀夷言：<a id="a-RN"></a>“尊者当知，<a id="a-RO"></a>我和尚毗纽迦旃延氏婆罗门尼，<a id="a-RP"></a>请尊者优陀夷明旦饭食。<a id="a-RQ"></a>”</p>
  <p id="aRR">时，<a id="a-RS"></a>优陀夷默然受请。<a id="a-RT"></a>时，<a id="a-RU"></a>彼诸年少知优陀夷受请已，<a id="a-RV"></a>还归和尚毗纽迦旃延氏婆罗门尼所，<a id="a-RW"></a>白言：<a id="a-RX"></a>“和尚尼，<a id="a-RY"></a>我以和尚尼语，<a id="a-RZ"></a>请尊者优陀夷。<a id="a-Ra"></a>尊者优陀夷默然受请，<a id="a-Rb"></a>和尚尼自知时。<a id="a-Rc"></a>”</p>
  <p id="aRd">尔时，<a id="a-Re"></a>尊者优陀夷夜过晨朝，<a id="a-Rf"></a>著衣持钵，<a id="a-Rg"></a>往诣毗纽迦旃延氏婆罗门尼舍。<a id="a-Rh"></a>时，<a id="a-Ri"></a>毗纽迦旃延氏婆罗门尼遥见尊者优陀夷来，<a id="a-Rj"></a>疾敷床座，<a id="a-Rk"></a>请令就坐，<a id="a-Rl"></a>设种种饮食，<a id="a-Rm"></a>自手供养，<a id="a-Rn"></a>丰美满足；<a id="a-Ro"></a>食已，<a id="a-Rp"></a>澡嗽、<a id="a-Rq"></a>洗钵讫，<a id="a-Rr"></a>还就本座。</p>
  <p id="aRs">时，<a id="a-Rt"></a>毗纽迦旃延氏婆罗门尼知食已讫，<a id="a-Ru"></a>著好革屣，<a id="a-Rv"></a>以衣覆头，<a id="a-Rw"></a>别施高床，<a id="a-Rx"></a>现起轻相，<a id="a-Ry"></a>傲慢而坐，<a id="a-Rz"></a>语优陀夷言：<a id="a-S0"></a>“欲有所问，<a id="a-S1"></a>宁有闲暇见答与不？<a id="a-S2"></a>”</p>
  <p id="aS3">优陀夷答言：<a id="a-S4"></a>“姊妹，<a id="a-S5"></a>今是非时。<a id="a-S6"></a>”作此语已，<a id="a-S7"></a>从座起去。</p>
  <p id="aS8">如是，<a id="a-S9"></a>明日诸弟子复至庵罗园采樵听法，<a id="a-SA"></a>还复白和尚尼；<a id="a-SB"></a>和尚尼复遣诣请食，<a id="a-SC"></a>如前三返，<a id="a-SD"></a>乃至请法，<a id="a-SE"></a>答言：<a id="a-SF"></a>“非时。<a id="a-SG"></a>”不为说法。</p>
  <p id="aSH">诸年少弟子复白和尚尼：<a id="a-SI"></a>“庵罗园中沙门优陀夷极善说法。<a id="a-SJ"></a>”</p>
  <p id="aSK">和尚尼答言：<a id="a-SL"></a>“我亦知彼极善说法，<a id="a-SM"></a>再三请来，<a id="a-SN"></a>设食问法，<a id="a-SO"></a>常言非时，<a id="a-SP"></a>不说而去。<a id="a-SQ"></a>”</p>
  <p id="aSR">诸弟子言和尚尼：<a id="a-SS"></a>“著好革屣，<a id="a-ST"></a>以衣覆头，<a id="a-SU"></a>不恭敬坐，<a id="a-SV"></a>彼云何说？<a id="a-SW"></a>所以者何？<a id="a-SX"></a>彼尊者优陀夷以敬法故，<a id="a-SY"></a>不说而去。<a id="a-SZ"></a>”</p>
  <p id="aSa">和尚尼答言：<a id="a-Sb"></a>“若如是者，<a id="a-Sc"></a>更为我请彼。<a id="a-Sd"></a>”</p>
  <p id="aSe">诸弟子受教，<a id="a-Sf"></a>更请供养如前。<a id="a-Sg"></a>时，<a id="a-Sh"></a>和尚尼知食讫已，<a id="a-Si"></a>脱革屣，<a id="a-Sj"></a>整衣服，<a id="a-Sk"></a>更坐卑床，<a id="a-Sl"></a>恭敬白言：<a id="a-Sm"></a>“欲有所问，<a id="a-Sn"></a>宁有闲暇见答与不？<a id="a-So"></a>”</p>
  <p id="aSp">优陀夷答言：<a id="a-Sq"></a>“汝今宜问，<a id="a-Sr"></a>当为汝说。<a id="a-Ss"></a>”</p>
  <p id="aSt">彼即问言：<a id="a-Su"></a>“有沙门、<a id="a-Sv"></a>婆罗门说苦乐自作，<a id="a-Sw"></a>复有说言苦乐他作，<a id="a-Sx"></a>复有说言苦乐自他作，<a id="a-Sy"></a>复有说言苦乐非自非他作。<a id="a-Sz"></a>尊者，<a id="a-T0"></a>复云何？<a id="a-T1"></a>”</p>
  <p id="aT2">尊者优陀夷答言：<a id="a-T3"></a>“姊妹，<a id="a-T4"></a>阿罗诃说苦乐异生，<a id="a-T5"></a>非如是说。<a id="a-T6"></a>”</p>
  <p id="aT7">婆罗门尼复问：<a id="a-T8"></a>“其义云何？<a id="a-T9"></a>”</p>
  <p id="aTA">优陀夷答言：<a id="a-TB"></a>“阿罗诃说从其因缘，<a id="a-TC"></a>生诸苦乐。<a id="a-TD"></a>”</p>
  <p id="aTE">优陀夷复语婆罗门尼言：<a id="a-TF"></a>“我今问汝，<a id="a-TG"></a>随意答我。<a id="a-TH"></a>于意云何？<a id="a-TI"></a>有眼不？<a id="a-TJ"></a>”</p>
  <p id="aTK">答言：<a id="a-TL"></a>“有。<a id="a-TM"></a>”</p>
  <p id="aTN">“有色不？<a id="a-TO"></a>”</p>
  <p id="aTP">答言：<a id="a-TQ"></a>“有。<a id="a-TR"></a>”</p>
  <p id="aTS">“有眼识、<a id="a-TT"></a>眼触、<a id="a-TU"></a>眼触因缘生受，<a id="a-TV"></a>内觉若苦、<a id="a-TW"></a>若乐、<a id="a-TX"></a>不苦不乐不？<a id="a-TY"></a>”</p>
  <p id="aTZ">答言：<a id="a-Ta"></a>“如是，<a id="a-Tb"></a>尊者优陀夷。<a id="a-Tc"></a>”</p>
  <p id="aTd">优陀夷复问：<a id="a-Te"></a>“有耳、<a id="a-Tf"></a>鼻、<a id="a-Tg"></a>舌、<a id="a-Th"></a>身、<a id="a-Ti"></a>意、<a id="a-Tj"></a>意触因缘生受，<a id="a-Tk"></a>内觉若苦、<a id="a-Tl"></a>若乐、<a id="a-Tm"></a>不苦不乐不？<a id="a-Tn"></a>”</p>
  <p id="aTo">答言：<a id="a-Tp"></a>“如是，<a id="a-Tq"></a>尊者优陀夷。<a id="a-Tr"></a>”</p>
  <p id="aTs">优陀夷言：<a id="a-Tt"></a>“此是阿罗诃说：<a id="a-Tu"></a>‘从其因缘，<a id="a-Tv"></a>生于苦乐。<a id="a-Tw"></a>’”</p>
  <p id="aTx">婆罗门尼言：<a id="a-Ty"></a>“尊者优陀夷，<a id="a-Tz"></a>如是阿罗诃说：<a id="a-U0"></a>‘从其因缘生苦乐’耶？<a id="a-U1"></a>”</p>
  <p id="aU2">优陀夷答言：<a id="a-U3"></a>“如是，<a id="a-U4"></a>婆罗门尼。<a id="a-U5"></a>”</p>
  <p id="aU6">婆罗门尼复问：<a id="a-U7"></a>“沙门，<a id="a-U8"></a>云何阿罗诃说：<a id="a-U9"></a>‘因缘生苦、<a id="a-UA"></a>乐、<a id="a-UB"></a>不苦不乐灭’？<a id="a-UC"></a>”</p>
  <p id="aUD">优陀夷答言：<a id="a-UE"></a>“我今问汝，<a id="a-UF"></a>随意答我。<a id="a-UG"></a>婆罗门尼，<a id="a-UH"></a>一切眼、<a id="a-UI"></a>一切时灭无余，<a id="a-UJ"></a>犹有眼触因缘生受，<a id="a-UK"></a>内觉若苦、<a id="a-UL"></a>若乐、<a id="a-UM"></a>不苦不乐耶？<a id="a-UN"></a>”</p>
  <p id="aUO">答言：<a id="a-UP"></a>“无也，<a id="a-UQ"></a>沙门。<a id="a-UR"></a>”</p>
  <p id="aUS">“如是，<a id="a-UT"></a>耳、<a id="a-UU"></a>鼻、<a id="a-UV"></a>舌、<a id="a-UW"></a>身、<a id="a-UX"></a>意，<a id="a-UY"></a>一切时灭永尽无余，<a id="a-UZ"></a>犹有意触因缘生受，<a id="a-Ua"></a>内觉若苦、<a id="a-Ub"></a>若乐、<a id="a-Uc"></a>不苦不乐耶？<a id="a-Ud"></a>”</p>
  <p id="aUe">答言：<a id="a-Uf"></a>“无也，<a id="a-Ug"></a>沙门。<a id="a-Uh"></a>”</p>
  <p id="aUi">“如是，<a id="a-Uj"></a>婆罗门尼，<a id="a-Uk"></a>是为阿罗诃说：<a id="a-Ul"></a>‘因缘生苦、<a id="a-Um"></a>乐、<a id="a-Un"></a>不苦不乐灭。<a id="a-Uo"></a>’”</p>
  <p id="aUp">尊者优陀夷说是法时，<a id="a-Uq"></a>毗纽迦旃延氏婆罗门尼远尘离垢，<a id="a-Ur"></a>得法眼净。<a id="a-Us"></a>尔时，<a id="a-Ut"></a>毗纽迦旃延氏婆罗门尼见法、<a id="a-Uu"></a>得法、<a id="a-Uv"></a>知法、<a id="a-Uw"></a>入法，<a id="a-Ux"></a>度疑惑，<a id="a-Uy"></a>不由于他入佛教法，<a id="a-Uz"></a>于法得无所畏，<a id="a-V0"></a>从座起，<a id="a-V1"></a>整衣服，<a id="a-V2"></a>恭敬合掌，<a id="a-V3"></a>白尊者优陀夷：<a id="a-V4"></a>“我今日超入决定，<a id="a-V5"></a>我从今日归依佛、<a id="a-V6"></a>归依法、<a id="a-V7"></a>归依僧，<a id="a-V8"></a>我从今日尽寿归依三宝。<a id="a-V9"></a>”</p>
  <p id="aVA">尔时，<a id="a-VB"></a>优陀夷为婆罗门尼说法，<a id="a-VC"></a>示教照喜已，<a id="a-VD"></a>从座起去。</p>
  <p id="aVE">如是我闻：<a id="a-VF"></a>一时，<a id="a-VG"></a>佛住王舍城迦兰陀竹园。</p>
  <p id="aVH">尔时，<a id="a-VI"></a>尊者二十亿耳住耆阇崛山，<a id="a-VJ"></a>常精勤修习菩提分法。</p>
  <p id="aVK">时，<a id="a-VL"></a>尊者二十亿耳独静禅思，<a id="a-VM"></a>而作是念：<a id="a-VN"></a>“于世尊弟子精勤声闻中，<a id="a-VO"></a>我在其数，<a id="a-VP"></a>然我今日未尽诸漏。<a id="a-VQ"></a>我是名族姓子，<a id="a-VR"></a>多饶财宝，<a id="a-VS"></a>我今宁可还受五欲，<a id="a-VT"></a>广行施作福。<a id="a-VU"></a>”</p>
  <p id="aVV">尔时，<a id="a-VW"></a>世尊知二十亿耳心之所念，<a id="a-VX"></a>告一比丘：<a id="a-VY"></a>“汝等今往二十亿耳所，<a id="a-VZ"></a>告言：<a id="a-Va"></a>‘世尊呼汝！<a id="a-Vb"></a>’”</p>
  <p id="aVc">是一比丘受佛教已，<a id="a-Vd"></a>往诣二十亿耳所，<a id="a-Ve"></a>语言：<a id="a-Vf"></a>“世尊呼汝！<a id="a-Vg"></a>”</p>
  <p id="aVh">二十亿耳闻彼比丘称大师命，<a id="a-Vi"></a>即诣世尊所，<a id="a-Vj"></a>稽首礼足，<a id="a-Vk"></a>退住一面。</p>
  <p id="aVl">尔时，<a id="a-Vm"></a>世尊告二十亿耳：<a id="a-Vn"></a>“汝实独静禅思作是念：<a id="a-Vo"></a>‘世尊精勤修学声闻中，<a id="a-Vp"></a>我在其数，<a id="a-Vq"></a>而今未得漏尽解脱。<a id="a-Vr"></a>我是名族姓子，<a id="a-Vs"></a>又多钱财，<a id="a-Vt"></a>我宁可还俗，<a id="a-Vu"></a>受五欲乐，<a id="a-Vv"></a>广施作福’耶？<a id="a-Vw"></a>”</p>
  <p id="aVx">时，<a id="a-Vy"></a>二十亿耳作是念：<a id="a-Vz"></a>“世尊已知我心。<a id="a-W0"></a>”惊怖毛竖，<a id="a-W1"></a>白佛言：<a id="a-W2"></a>“实尔，<a id="a-W3"></a>世尊。<a id="a-W4"></a>”</p>
  <p id="aW5">佛告二十亿耳：<a id="a-W6"></a>“我今问汝，<a id="a-W7"></a>随意答我。<a id="a-W8"></a>二十亿耳，<a id="a-W9"></a>汝在俗时，<a id="a-WA"></a>善弹琴不？<a id="a-WB"></a>”</p>
  <p id="aWC">答言：<a id="a-WD"></a>“如是，<a id="a-WE"></a>世尊。<a id="a-WF"></a>”</p>
  <p id="aWG">复问：<a id="a-WH"></a>“于意云何？<a id="a-WI"></a>汝弹琴时，<a id="a-WJ"></a>若急其弦，<a id="a-WK"></a>得作微妙和雅音不？<a id="a-WL"></a>”</p>
  <p id="aWM">答言：<a id="a-WN"></a>“不也，<a id="a-WO"></a>世尊。<a id="a-WP"></a>”</p>
  <p id="aWQ">复问：<a id="a-WR"></a>“云何？<a id="a-WS"></a>若缓其弦，<a id="a-WT"></a>宁发微妙和雅音不？<a id="a-WU"></a>”</p>
  <p id="aWV">答言：<a id="a-WW"></a>“不也，<a id="a-WX"></a>世尊。<a id="a-WY"></a>”</p>
  <p id="aWZ">复问：<a id="a-Wa"></a>“云何？<a id="a-Wb"></a>善调琴弦，<a id="a-Wc"></a>不缓不急，<a id="a-Wd"></a>然后发妙和雅音不？<a id="a-We"></a>”</p>
  <p id="aWf">答言：<a id="a-Wg"></a>“如是，<a id="a-Wh"></a>世尊。<a id="a-Wi"></a>”</p>
  <p id="aWj">佛告二十亿耳：<a id="a-Wk"></a>“精进太急，<a id="a-Wl"></a>增其掉悔；<a id="a-Wm"></a>精进太缓，<a id="a-Wn"></a>令人懈怠。<a id="a-Wo"></a>是故汝当平等修习摄受，<a id="a-Wp"></a>莫著、<a id="a-Wq"></a>莫放逸、<a id="a-Wr"></a>莫取相。<a id="a-Ws"></a>”</p>
  <p id="aWt">时，<a id="a-Wu"></a>尊者二十亿耳闻佛所说，<a id="a-Wv"></a>欢喜随喜，<a id="a-Ww"></a>作礼而去。</p>
  <p id="aWx">时，<a id="a-Wy"></a>尊者二十亿耳常念世尊说弹琴譬，<a id="a-Wz"></a>独静禅思，<a id="a-X0"></a>如上所说，<a id="a-X1"></a>乃至漏尽心得解脱，<a id="a-X2"></a>成阿罗汉。</p>
  <p id="aX3">尔时，<a id="a-X4"></a>尊者二十亿耳得阿罗汉，<a id="a-X5"></a>内觉解脱喜乐，<a id="a-X6"></a>作是念：<a id="a-X7"></a>“我今应往问讯世尊。<a id="a-X8"></a>”</p>
  <p id="aX9">尔时，<a id="a-XA"></a>尊者二十亿耳往诣佛所，<a id="a-XB"></a>稽首礼足，<a id="a-XC"></a>退坐一面，<a id="a-XD"></a>白佛言：<a id="a-XE"></a>“世尊，<a id="a-XF"></a>于世尊法中得阿罗汉，<a id="a-XG"></a>尽诸有漏，<a id="a-XH"></a>所作已作，<a id="a-XI"></a>舍离重担，<a id="a-XJ"></a>逮得己利，<a id="a-XK"></a>尽诸有结，<a id="a-XL"></a>正智心解脱，<a id="a-XM"></a>当于尔时解脱六处。<a id="a-XN"></a>云何为六？<a id="a-XO"></a>离欲解脱、<a id="a-XP"></a>离恚解脱、<a id="a-XQ"></a>远离解脱、<a id="a-XR"></a>爱尽解脱、<a id="a-XS"></a>诸取解脱、<a id="a-XT"></a>心不忘念解脱。</p>
  <p id="aXU">“世尊，<a id="a-XV"></a>若有依少信心而言离欲解脱，<a id="a-XW"></a>此非所应；<a id="a-XX"></a>贪恚痴尽，<a id="a-XY"></a>是名真实离欲解脱。<a id="a-XZ"></a>若复有人依少持戒而言我得离恚解脱，<a id="a-Xa"></a>此亦不应；<a id="a-Xb"></a>贪恚痴尽，<a id="a-Xc"></a>是名真实解脱。<a id="a-Xd"></a>若复有人依于修习利养远离而言远离解脱，<a id="a-Xe"></a>是亦不应；<a id="a-Xf"></a>贪恚痴尽，<a id="a-Xg"></a>是真实远离解脱。<a id="a-Xh"></a>贪、<a id="a-Xi"></a>恚、<a id="a-Xj"></a>痴尽，<a id="a-Xk"></a>亦名离爱，<a id="a-Xl"></a>亦名离取，<a id="a-Xm"></a>亦名离忘念解脱。<a id="a-Xn"></a>如是，<a id="a-Xo"></a>世尊，<a id="a-Xp"></a>若诸比丘未得罗汉，<a id="a-Xq"></a>未尽诸漏，<a id="a-Xr"></a>于此六处不得解脱。</p>
  <p id="aXs">“若复比丘在于学地，<a id="a-Xt"></a>未得增上乐涅槃，<a id="a-Xu"></a>习向心住，<a id="a-Xv"></a>尔时成就学戒，<a id="a-Xw"></a>成就学根，<a id="a-Xx"></a>后时当得漏尽，<a id="a-Xy"></a>无漏心解脱乃至自知不受后有，<a id="a-Xz"></a>当于尔时得无学戒，<a id="a-Y0"></a>得无学诸根。<a id="a-Y1"></a>譬如婴童愚小仰卧，<a id="a-Y2"></a>尔时成就童子诸根，<a id="a-Y3"></a>彼于后时渐渐增长，<a id="a-Y4"></a>诸根成就，<a id="a-Y5"></a>当于尔时成就长者诸根。<a id="a-Y6"></a>在学地者亦复如是，<a id="a-Y7"></a>未得增上安乐，<a id="a-Y8"></a>乃至成就无学戒、<a id="a-Y9"></a>无学诸根。</p>
  <p id="aYA">“若眼常识色，<a id="a-YB"></a>终不能妨心解脱、<a id="a-YC"></a>慧解脱；<a id="a-YD"></a>意坚住故，<a id="a-YE"></a>内修无量善解脱，<a id="a-YF"></a>观察生灭，<a id="a-YG"></a>乃至无常。<a id="a-YH"></a>耳识声、<a id="a-YI"></a>鼻识香、<a id="a-YJ"></a>舌识味、<a id="a-YK"></a>身识触、<a id="a-YL"></a>意识法，<a id="a-YM"></a>不能妨心解脱、<a id="a-YN"></a>慧解脱；<a id="a-YO"></a>意坚住故，<a id="a-YP"></a>内修无量善解脱，<a id="a-YQ"></a>观察生灭。<a id="a-YR"></a>譬如村邑近大石山，<a id="a-YS"></a>不断、<a id="a-YT"></a>不坏、<a id="a-YU"></a>不穿，<a id="a-YV"></a>一向厚密，<a id="a-YW"></a>假使四方风吹，<a id="a-YX"></a>不能动摇、<a id="a-YY"></a>不能穿过。<a id="a-YZ"></a>彼无学者亦复如是，<a id="a-Ya"></a>眼常识色乃至意常识法，<a id="a-Yb"></a>不能妨心解脱、<a id="a-Yc"></a>慧解脱；<a id="a-Yd"></a>意坚住故，<a id="a-Ye"></a>内修无量善解脱，<a id="a-Yf"></a>观察生灭。<a id="a-Yg"></a>”</p>
  <p id="aYh">尔时，<a id="a-Yi"></a>二十亿耳重说偈言：</p>
  <p id="aYj">“离欲心解脱，<a id="a-Yk"></a>无恚脱亦然，</p>
  <p id="aYl">远离心解脱，<a id="a-Ym"></a>贪爱永无余。</p>
  <p id="aYn">诸取心解脱，<a id="a-Yo"></a>及意不忘念，</p>
  <p id="aYp">晓了入处生，<a id="a-Yq"></a>于彼心解脱。</p>
  <p id="aYr">彼心解脱者，<a id="a-Ys"></a>比丘意止息，</p>
  <p id="aYt">诸所作已作，<a id="a-Yu"></a>更不作所作。</p>
  <p id="aYv">犹如大石山，<a id="a-Yw"></a>四风不能动，</p>
  <p id="aYx">色声香味触，<a id="a-Yy"></a>及法之好恶，</p>
  <p id="aYz">六入处常对，<a id="a-Z0"></a>不能动其心，</p>
  <p id="aZ1">心常住坚固，<a id="a-Z2"></a>谛观法生灭。<a id="a-Z3"></a>”</p>
  <p id="aZ4">尊者二十亿耳说是法时，<a id="a-Z5"></a>大师心悦。<a id="a-Z6"></a>诸多闻梵行者闻尊者二十亿耳所说，<a id="a-Z7"></a>皆大欢喜。<a id="a-Z8"></a>尔时，<a id="a-Z9"></a>尊者二十亿耳闻佛说法，<a id="a-ZA"></a>欢喜随喜，<a id="a-ZB"></a>作礼而去。</p>
  <p id="aZC">尔时，<a id="a-ZD"></a>世尊知二十亿耳去不久，<a id="a-ZE"></a>告诸比丘：<a id="a-ZF"></a>“善心解脱者，<a id="a-ZG"></a>应如是记说。<a id="a-ZH"></a>如二十亿耳以智记说，<a id="a-ZI"></a>亦不自举，<a id="a-ZJ"></a>亦不下他，<a id="a-ZK"></a>正说其义；<a id="a-ZL"></a>非如增上慢者，<a id="a-ZM"></a>不得其义，<a id="a-ZN"></a>而自称叹得过人法，<a id="a-ZO"></a>自取损减。<a id="a-ZP"></a>”</p>
  <p id="aZQ">如是我闻：<a id="a-ZR"></a>一时，<a id="a-ZS"></a>尊者摩诃迦旃延住阿磐提国湿摩陀江侧。<a id="a-ZT"></a>猕猴室阿练若窟有鲁醯遮婆罗门，<a id="a-ZU"></a>恭敬承事，<a id="a-ZV"></a>如罗汉法。</p>
  <p id="aZW">尔时，<a id="a-ZX"></a>尊者摩诃迦旃延晨朝著衣持钵，<a id="a-ZY"></a>入猕猴室聚落，<a id="a-ZZ"></a>次行乞食，<a id="a-Za"></a>乞食还，<a id="a-Zb"></a>举衣钵，<a id="a-Zc"></a>洗足已，<a id="a-Zd"></a>入室坐禅。</p>
  <p id="aZe">时，<a id="a-Zf"></a>鲁醯遮婆罗门有诸年少弟子，<a id="a-Zg"></a>游行采薪，<a id="a-Zh"></a>至尊者摩诃迦旃延窟边，<a id="a-Zi"></a>共戏笑言：<a id="a-Zj"></a>“此中剃发沙门住，<a id="a-Zk"></a>是黑暗人，<a id="a-Zl"></a>非世胜人，<a id="a-Zm"></a>而鲁醯遮婆罗门尊重供养，<a id="a-Zn"></a>如罗汉法。<a id="a-Zo"></a>”</p>
  <p id="aZp">时，<a id="a-Zq"></a>尊者摩诃迦旃延语诸年少言：<a id="a-Zr"></a>“年少，<a id="a-Zs"></a>年少，<a id="a-Zt"></a>莫作声！<a id="a-Zu"></a>”</p>
  <p id="aZv">诸少年言：<a id="a-Zw"></a>“终不敢复言。<a id="a-Zx"></a>”如是再三，<a id="a-Zy"></a>语犹不止。</p>
  <p id="aZz">于是尊者摩诃迦旃延出户外，<a id="a-a0"></a>语诸年少言：<a id="a-a1"></a>“年少，<a id="a-a2"></a>年少，<a id="a-a3"></a>汝等莫语。<a id="a-a4"></a>我今当为汝等说法，<a id="a-a5"></a>汝等且听。<a id="a-a6"></a>”</p>
  <p id="aa7">诸年少言：<a id="a-a8"></a>“诺，<a id="a-a9"></a>惟愿说法，<a id="a-aA"></a>我当听受。<a id="a-aB"></a>”</p>
  <p id="aaC">尔时，<a id="a-aD"></a>尊者摩诃迦旃延即说偈言：</p>
  <p id="aaE">“古昔婆罗门，<a id="a-aF"></a>修习胜妙戒，</p>
  <p id="aaG">得生宿命智，<a id="a-aH"></a>娱乐真谛禅，</p>
  <p id="aaI">常住于慈悲，<a id="a-aJ"></a>关闭诸根门，</p>
  <p id="aaK">调伏于口过，<a id="a-aL"></a>古昔行如是。</p>
  <p id="aaM">舍本真实行，<a id="a-aN"></a>而存虚伪事，</p>
  <p id="aaO">守族姓放逸，<a id="a-aP"></a>从诸根六境，</p>
  <p id="aaQ">自饿居冢间，<a id="a-aR"></a>三浴诵三典，</p>
  <p id="aaS">不守护根门，<a id="a-aT"></a>犹如梦得宝。</p>
  <p id="aaU">编发衣皮褐，<a id="a-aV"></a>戒盗灰坌身，</p>
  <p id="aaW">粗衣以蔽形，<a id="a-aX"></a>执杖持水瓶，</p>
  <p id="aaY">假形婆罗门，<a id="a-aZ"></a>以求于利养。</p>
  <p id="aaa">善摄护其身，<a id="a-ab"></a>澄净离尘垢，</p>
  <p id="aac">不恼于众生，<a id="a-ad"></a>是道婆罗门。<a id="a-ae"></a>”</p>
  <p id="aaf">尔时，<a id="a-ag"></a>诸年少婆罗门瞋恚不喜，<a id="a-ah"></a>语尊者摩诃迦旃延：<a id="a-ai"></a>“谤我经典，<a id="a-aj"></a>毁坏所说，<a id="a-ak"></a>骂辱婆罗门。<a id="a-al"></a>”执持薪束，<a id="a-am"></a>还鲁醯遮婆罗门所，<a id="a-an"></a>语鲁醯遮婆罗门言：<a id="a-ao"></a>“和尚知不？<a id="a-ap"></a>彼摩诃迦旃延诽谤经典，<a id="a-aq"></a>毁訾言说，<a id="a-ar"></a>骂辱婆罗门。<a id="a-as"></a>”</p>
  <p id="aat">鲁醯遮婆罗门语诸年少：<a id="a-au"></a>“诸年少，<a id="a-av"></a>莫作是语。<a id="a-aw"></a>所以者何？<a id="a-ax"></a>摩诃旃延宿重戒德，<a id="a-ay"></a>不应谤毁经典，<a id="a-az"></a>毁訾言说，<a id="a-b0"></a>骂婆罗门。<a id="a-b1"></a>”</p>
  <p id="ab2">诸年少言：<a id="a-b3"></a>“和尚不信我言，<a id="a-b4"></a>当自往看。<a id="a-b5"></a>”</p>
  <p id="ab6">时，<a id="a-b7"></a>鲁醯遮婆罗门不信诸年少语，<a id="a-b8"></a>往诣摩诃迦旃延，<a id="a-b9"></a>共相问讯慰劳已，<a id="a-bA"></a>退坐一面，<a id="a-bB"></a>语摩诃迦旃延言：<a id="a-bC"></a>“我诸年少弟子来到此不？<a id="a-bD"></a>”</p>
  <p id="abE">答言：<a id="a-bF"></a>“到此。<a id="a-bG"></a>”</p>
  <p id="abH">“少多与共言语不？<a id="a-bI"></a>”</p>
  <p id="abJ">答云：<a id="a-bK"></a>“与共言语。<a id="a-bL"></a>”</p>
  <p id="abM">鲁醯遮婆罗门言：<a id="a-bN"></a>“汝与诸年少共语，<a id="a-bO"></a>今可为我尽说是。<a id="a-bP"></a>”</p>
  <p id="abQ">摩诃迦旃延即为广说。<a id="a-bR"></a>时，<a id="a-bS"></a>鲁醯遮婆罗门亦复瞋恚，<a id="a-bT"></a>心得不喜，<a id="a-bU"></a>语摩诃迦旃延：<a id="a-bV"></a>“我先不信诸年少语，<a id="a-bW"></a>今摩诃迦旃延真实诽谤经典，<a id="a-bX"></a>毁訾而说，<a id="a-bY"></a>骂辱婆罗门。<a id="a-bZ"></a>”作此语已，<a id="a-ba"></a>小默然住；<a id="a-bb"></a>须臾，<a id="a-bc"></a>复语摩诃迦旃延：<a id="a-bd"></a>“仁者所说门，<a id="a-be"></a>何等为门？<a id="a-bf"></a>”</p>
  <p id="abg">摩诃迦旃延言：<a id="a-bh"></a>“善哉！<a id="a-bi"></a>善哉！<a id="a-bj"></a>婆罗门，<a id="a-bk"></a>所问如法，<a id="a-bl"></a>我今当为汝说门。<a id="a-bm"></a>婆罗门，<a id="a-bn"></a>眼是门，<a id="a-bo"></a>以见色故；<a id="a-bp"></a>耳、<a id="a-bq"></a>鼻、<a id="a-br"></a>舌、<a id="a-bs"></a>身、<a id="a-bt"></a>意是门，<a id="a-bu"></a>以识法故。<a id="a-bv"></a>”</p>
  <p id="abw">婆罗门言：<a id="a-bx"></a>“奇哉！<a id="a-by"></a>摩诃迦旃延，<a id="a-bz"></a>我问其门，<a id="a-c0"></a>即说其门。<a id="a-c1"></a>如摩诃迦旃延所说不守护门，<a id="a-c2"></a>云何不守护门？<a id="a-c3"></a>”</p>
  <p id="ac4">摩诃迦旃延言：<a id="a-c5"></a>“善哉！<a id="a-c6"></a>善哉！<a id="a-c7"></a>婆罗门，<a id="a-c8"></a>问不守护门，<a id="a-c9"></a>是如法问，<a id="a-cA"></a>今当为汝说不守护门。<a id="a-cB"></a>婆罗门，<a id="a-cC"></a>愚痴无闻凡夫眼见色已，<a id="a-cD"></a>于可念色而起缘著，<a id="a-cE"></a>不可念色而起瞋恚。<a id="a-cF"></a>不住身念处，<a id="a-cG"></a>故于心解脱、<a id="a-cH"></a>慧解脱无如实知，<a id="a-cI"></a>于彼起种种恶不善法，<a id="a-cJ"></a>不得无余灭尽，<a id="a-cK"></a>于心解脱、<a id="a-cL"></a>慧解脱妨碍，<a id="a-cM"></a>不得满足；<a id="a-cN"></a>心解脱、<a id="a-cO"></a>慧解脱不满故，<a id="a-cP"></a>身满恶行，<a id="a-cQ"></a>不得休息，<a id="a-cR"></a>心不寂静；<a id="a-cS"></a>以不寂静故，<a id="a-cT"></a>于其根门则不调伏、<a id="a-cU"></a>不守护、<a id="a-cV"></a>不修习。<a id="a-cW"></a>如眼色，<a id="a-cX"></a>耳声、<a id="a-cY"></a>鼻香、<a id="a-cZ"></a>舌味、<a id="a-ca"></a>身触、<a id="a-cb"></a>意法，<a id="a-cc"></a>亦复如是。<a id="a-cd"></a>”</p>
  <p id="ace">鲁醯遮婆罗门言：<a id="a-cf"></a>“奇哉！<a id="a-cg"></a>奇哉！<a id="a-ch"></a>摩诃迦旃延，<a id="a-ci"></a>我问不守护门，<a id="a-cj"></a>即为我说不守护门。<a id="a-ck"></a>摩诃迦旃延，<a id="a-cl"></a>云何复名善守护门？<a id="a-cm"></a>”</p>
  <p id="acn">摩诃迦旃延语婆罗门言：<a id="a-co"></a>“善哉！<a id="a-cp"></a>善哉！<a id="a-cq"></a>汝能问我善守护门义。<a id="a-cr"></a>谛听！<a id="a-cs"></a>善思！<a id="a-ct"></a>当为汝说守护门义。<a id="a-cu"></a>多闻圣弟子眼见色已，<a id="a-cv"></a>于可念色不起缘著，<a id="a-cw"></a>不可念色不起瞋恚；<a id="a-cx"></a>常摄其心住身念处，<a id="a-cy"></a>无量心解脱、<a id="a-cz"></a>慧解脱如实知，<a id="a-d0"></a>于彼所起恶不善法寂灭无余，<a id="a-d1"></a>于心解脱、<a id="a-d2"></a>慧解脱而得满足；<a id="a-d3"></a>解脱满足已，<a id="a-d4"></a>身触恶行悉得休息，<a id="a-d5"></a>心得正念，<a id="a-d6"></a>是名初门善调伏守护修习。<a id="a-d7"></a>如眼及色，<a id="a-d8"></a>耳声、<a id="a-d9"></a>鼻香、<a id="a-dA"></a>舌味、<a id="a-dB"></a>身触、<a id="a-dC"></a>意法，<a id="a-dD"></a>亦复如是。<a id="a-dE"></a>”</p>
  <p id="adF">鲁醯遮婆罗门言：<a id="a-dG"></a>“奇哉！<a id="a-dH"></a>摩诃迦旃延，<a id="a-dI"></a>我问守护门义，<a id="a-dJ"></a>即为我说守护门义。<a id="a-dK"></a>譬如士夫求毒药草反得甘露；<a id="a-dL"></a>今我如是，<a id="a-dM"></a>瞋恚而来至此座坐，<a id="a-dN"></a>而摩诃迦旃延以大法雨，<a id="a-dO"></a>雨我身中，<a id="a-dP"></a>如雨甘露。<a id="a-dQ"></a>摩诃迦旃延，<a id="a-dR"></a>家中多事，<a id="a-dS"></a>今请还家。<a id="a-dT"></a>”</p>
  <p id="adU">摩诃迦旃延言：<a id="a-dV"></a>“婆罗门，<a id="a-dW"></a>宜知是时。<a id="a-dX"></a>”</p>
  <p id="adY">时，<a id="a-dZ"></a>鲁醯遮婆罗门闻摩诃迦旃延所说，<a id="a-da"></a>欢喜随喜，<a id="a-db"></a>从座起去。</p>
 </body>
</html>