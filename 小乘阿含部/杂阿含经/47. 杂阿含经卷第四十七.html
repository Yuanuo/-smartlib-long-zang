<!doctype html>
<html id="z3IBUEIZ7" data-ver="2332">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">杂阿含经卷第四十七</h1>
  <p id="a2">如是我闻：<a id="a-3"></a>一时，<a id="a-4"></a>佛住舍卫国祇树给孤独园。</p>
  <p id="a5">时，<a id="a-6"></a>给孤独长者来诣佛所，<a id="a-7"></a>稽首佛足，<a id="a-8"></a>退坐一面，<a id="a-9"></a>白佛言：<a id="a-A"></a>“世尊，<a id="a-B"></a>若有人在我舍者，<a id="a-C"></a>皆得净信；<a id="a-D"></a>诸在我舍而命终者，<a id="a-E"></a>皆得生天。<a id="a-F"></a>”</p>
  <p id="aG">佛言：<a id="a-H"></a>“善哉！<a id="a-I"></a>善哉！<a id="a-J"></a>长者，<a id="a-K"></a>是深妙说，<a id="a-L"></a>是一向受，<a id="a-M"></a>于大众中作师子吼言：<a id="a-N"></a>‘在我舍者，<a id="a-O"></a>皆得净信，<a id="a-P"></a>及其命终，<a id="a-Q"></a>皆生天上。<a id="a-R"></a>’有何大德神力比丘为汝说言：<a id="a-S"></a>‘凡在汝舍命终者，<a id="a-T"></a>皆生天上’耶？<a id="a-U"></a>”</p>
  <p id="aV">长者白佛：<a id="a-W"></a>“不也，<a id="a-X"></a>世尊。<a id="a-Y"></a>”</p>
  <p id="aZ">复问：<a id="a-a"></a>“云何，<a id="a-b"></a>为比丘尼、<a id="a-c"></a>为诸天、<a id="a-d"></a>为从我所面前闻说？<a id="a-e"></a>”</p>
  <p id="af">长者白佛：<a id="a-g"></a>“不也，<a id="a-h"></a>世尊。<a id="a-i"></a>”</p>
  <p id="aj">“云何，<a id="a-k"></a>长者，<a id="a-l"></a>汝缘自知见，<a id="a-m"></a>知在我舍命终者，<a id="a-n"></a>皆生天上耶？<a id="a-o"></a>”</p>
  <p id="ap">长者白佛：<a id="a-q"></a>“不也，<a id="a-r"></a>世尊。<a id="a-s"></a>”</p>
  <p id="at">佛告长者：<a id="a-u"></a>“汝既不从大德神力比丘所闻，<a id="a-v"></a>非比丘尼、<a id="a-w"></a>非诸天，<a id="a-x"></a>又不从我面前闻说，<a id="a-y"></a>复不缘自见知：<a id="a-z"></a>‘若有诸人于我舍命终者，<a id="a-10"></a>皆生天上。<a id="a-11"></a>’汝今何由能作如是甚深妙说，<a id="a-12"></a>作一向受，<a id="a-13"></a>于大众中作师子吼，<a id="a-14"></a>而作是言：<a id="a-15"></a>‘有人于我舍命终者，<a id="a-16"></a>皆生天上’？<a id="a-17"></a>”</p>
  <p id="a18">长者白佛：<a id="a-19"></a>“无有比丘大德神力而来告我，<a id="a-1A"></a>如上广说，<a id="a-1B"></a>乃至悉皆生天。<a id="a-1C"></a>世尊，<a id="a-1D"></a>然我有众生主怀妊之时，<a id="a-1E"></a>我即教彼，<a id="a-1F"></a>为其子故，<a id="a-1G"></a>归佛、<a id="a-1H"></a>归法、<a id="a-1I"></a>归比丘僧；<a id="a-1J"></a>及其生已，<a id="a-1K"></a>复教三归；<a id="a-1L"></a>及生知见，<a id="a-1M"></a>复教持戒。<a id="a-1N"></a>设复婢使、<a id="a-1O"></a>下贱客人怀妊及生，<a id="a-1P"></a>亦如是教。<a id="a-1Q"></a>若人卖奴婢者，<a id="a-1R"></a>我辄往彼语言：<a id="a-1S"></a>‘贤者，<a id="a-1T"></a>我欲买人。<a id="a-1U"></a>汝当归佛、<a id="a-1V"></a>归法、<a id="a-1W"></a>归比丘僧，<a id="a-1X"></a>受持禁戒。<a id="a-1Y"></a>’随我教者，<a id="a-1Z"></a>辄授五戒，<a id="a-1a"></a>然后随价而买；<a id="a-1b"></a>不随我教，<a id="a-1c"></a>则所不取。<a id="a-1d"></a>若复止客，<a id="a-1e"></a>若佣作人，<a id="a-1f"></a>亦复先要受三归五戒，<a id="a-1g"></a>然后受之。<a id="a-1h"></a>若复有来求为弟子，<a id="a-1i"></a>若复乞贷举息，<a id="a-1j"></a>我悉要以三归五戒，<a id="a-1k"></a>然后受之。<a id="a-1l"></a>又复我舍供养佛及比丘僧时，<a id="a-1m"></a>称父母名，<a id="a-1n"></a>兄弟、<a id="a-1o"></a>妻子、<a id="a-1p"></a>宗亲、<a id="a-1q"></a>知识、<a id="a-1r"></a>国王、<a id="a-1s"></a>大臣、<a id="a-1t"></a>诸天、<a id="a-1u"></a>龙、<a id="a-1v"></a>神，<a id="a-1w"></a>若存若亡，<a id="a-1x"></a>沙门、<a id="a-1y"></a>婆罗门、<a id="a-1z"></a>内外眷属、<a id="a-20"></a>下至仆使，<a id="a-21"></a>皆称其名，<a id="a-22"></a>而为咒愿。<a id="a-23"></a>又从世尊闻称名咒愿因缘，<a id="a-24"></a>皆得生天，<a id="a-25"></a>或因园田布施、<a id="a-26"></a>或因房舍、<a id="a-27"></a>或因床卧具、<a id="a-28"></a>或因常施、<a id="a-29"></a>或施行路，<a id="a-2A"></a>下至一抟施与众生，<a id="a-2B"></a>此诸因缘，<a id="a-2C"></a>皆生天上。<a id="a-2D"></a>”</p>
  <p id="a2E">佛言：<a id="a-2F"></a>“善哉！<a id="a-2G"></a>善哉！<a id="a-2H"></a>长者，<a id="a-2I"></a>汝以信心，<a id="a-2J"></a>故能作是说。<a id="a-2K"></a>如来于彼有无上知见，<a id="a-2L"></a>审知汝舍有人命终，<a id="a-2M"></a>皆悉生天。<a id="a-2N"></a>”</p>
  <p id="a2O">尔时，<a id="a-2P"></a>给孤独长者闻佛所说，<a id="a-2Q"></a>欢喜随喜，<a id="a-2R"></a>作礼而去。</p>
  <p id="a2S">如是我闻：<a id="a-2T"></a>一时，<a id="a-2U"></a>佛住舍卫国祇树给孤独园。</p>
  <p id="a2V">尔时，<a id="a-2W"></a>世尊告诸比丘：<a id="a-2X"></a>“当恭敬住，<a id="a-2Y"></a>常当系心，<a id="a-2Z"></a>常当畏慎，<a id="a-2a"></a>随他自在诸修梵行上、<a id="a-2b"></a>中、<a id="a-2c"></a>下座。<a id="a-2d"></a>所以者何？<a id="a-2e"></a>若有比丘不恭敬住，<a id="a-2f"></a>不系心，<a id="a-2g"></a>不畏慎，<a id="a-2h"></a>不随他自在诸修梵行上、<a id="a-2i"></a>中、<a id="a-2j"></a>下座，<a id="a-2k"></a>而欲令威仪足者，<a id="a-2l"></a>无有是处！<a id="a-2m"></a>不备威仪，<a id="a-2n"></a>欲令学法满者，<a id="a-2o"></a>无有是处！<a id="a-2p"></a>学法不满，<a id="a-2q"></a>欲令戒身、<a id="a-2r"></a>定身、<a id="a-2s"></a>慧身、<a id="a-2t"></a>解脱身、<a id="a-2u"></a>解脱知见身具足者，<a id="a-2v"></a>无有是处！<a id="a-2w"></a>解脱知见不满足，<a id="a-2x"></a>欲令得无余涅槃者，<a id="a-2y"></a>无有是处！</p>
  <p id="a2z">“如是，<a id="a-30"></a>比丘，<a id="a-31"></a>当勤恭敬，<a id="a-32"></a>系心、<a id="a-33"></a>畏慎，<a id="a-34"></a>随他德力诸修梵行上、<a id="a-35"></a>中、<a id="a-36"></a>下座，<a id="a-37"></a>而威仪具足者，<a id="a-38"></a>斯有是处！<a id="a-39"></a>威仪具足已，<a id="a-3A"></a>而学法具足者，<a id="a-3B"></a>斯有是处！<a id="a-3C"></a>学法备足已，<a id="a-3D"></a>而戒身、<a id="a-3E"></a>定身、<a id="a-3F"></a>慧身、<a id="a-3G"></a>解脱身、<a id="a-3H"></a>解脱知见身具足者，<a id="a-3I"></a>斯有是处！<a id="a-3J"></a>解脱知见身具足已，<a id="a-3K"></a>得无余涅槃者，<a id="a-3L"></a>斯有是处！<a id="a-3M"></a>是故，<a id="a-3N"></a>比丘，<a id="a-3O"></a>当勤恭敬、<a id="a-3P"></a>系心、<a id="a-3Q"></a>畏慎，<a id="a-3R"></a>随他德力诸修梵行上、<a id="a-3S"></a>中、<a id="a-3T"></a>下座，<a id="a-3U"></a>威仪满足，<a id="a-3V"></a>乃至无余涅槃。<a id="a-3W"></a>当如是学！<a id="a-3X"></a>”</p>
  <p id="a3Y">佛说此经已，<a id="a-3Z"></a>诸比丘闻佛所说，<a id="a-3a"></a>欢喜奉行。</p>
  <p id="a3b">如是我闻：<a id="a-3c"></a>一时，<a id="a-3d"></a>佛住舍卫国祇树给孤独园。</p>
  <p id="a3e">尔时，<a id="a-3f"></a>世尊告诸比丘：<a id="a-3g"></a>“有二净法，<a id="a-3h"></a>能护世间。<a id="a-3i"></a>何等为二？<a id="a-3j"></a>所谓惭、<a id="a-3k"></a>愧。<a id="a-3l"></a>假使世间无此二净法者，<a id="a-3m"></a>世间亦不知有父母、<a id="a-3n"></a>兄弟、<a id="a-3o"></a>姊妹、<a id="a-3p"></a>妻子、<a id="a-3q"></a>宗亲、<a id="a-3r"></a>师长尊卑之序，<a id="a-3s"></a>颠倒浑乱，<a id="a-3t"></a>如畜生趣。<a id="a-3u"></a>以有二种净法，<a id="a-3v"></a>所谓惭、<a id="a-3w"></a>愧，<a id="a-3x"></a>是故世间知有父母，<a id="a-3y"></a>乃至师长尊卑之序，<a id="a-3z"></a>则不浑乱，<a id="a-40"></a>如畜生趣。<a id="a-41"></a>”</p>
  <p id="a42">尔时，<a id="a-43"></a>世尊即说偈言：</p>
  <p id="a44">“世间若无有，<a id="a-45"></a>惭愧二法者，</p>
  <p id="a46">违越清净道，<a id="a-47"></a>向生老病死。</p>
  <p id="a48">世间若成就，<a id="a-49"></a>惭愧二法者，</p>
  <p id="a4A">增长清净道，<a id="a-4B"></a>永闭生死门。<a id="a-4C"></a>”</p>
  <p id="a4D">佛说此经已，<a id="a-4E"></a>诸比丘闻佛所说，<a id="a-4F"></a>欢喜奉行。</p>
  <p id="a4G">如是我闻：<a id="a-4H"></a>一时，<a id="a-4I"></a>佛住舍卫国祇树给孤独园。</p>
  <p id="a4J">尔时，<a id="a-4K"></a>世尊告诸比丘：<a id="a-4L"></a>“有烧燃法、<a id="a-4M"></a>不烧燃法。<a id="a-4N"></a>谛听！<a id="a-4O"></a>善思！<a id="a-4P"></a>当为汝说。</p>
  <p id="a4Q">“云何烧燃法？<a id="a-4R"></a>若男、<a id="a-4S"></a>若女犯戒行恶不善法，<a id="a-4T"></a>身恶行成就，<a id="a-4U"></a>口、<a id="a-4V"></a>意恶行成就，<a id="a-4W"></a>若彼后时疾病困苦，<a id="a-4X"></a>沉顿床褥，<a id="a-4Y"></a>受诸苦毒；<a id="a-4Z"></a>当于尔时，<a id="a-4a"></a>先所行恶悉皆忆念。<a id="a-4b"></a>譬如大山，<a id="a-4c"></a>日西影覆；<a id="a-4d"></a>如是众生先所行恶，<a id="a-4e"></a>身、<a id="a-4f"></a>口、<a id="a-4g"></a>意业诸不善法，<a id="a-4h"></a>临终悉现，<a id="a-4i"></a>心乃追悔：<a id="a-4j"></a>‘咄哉！<a id="a-4k"></a>咄哉！<a id="a-4l"></a>先不修善，<a id="a-4m"></a>但行众恶，<a id="a-4n"></a>当堕恶趣，<a id="a-4o"></a>受诸苦毒。<a id="a-4p"></a>’忆念是已，<a id="a-4q"></a>心生烧燃，<a id="a-4r"></a>心生变悔，<a id="a-4s"></a>心生悔已，<a id="a-4t"></a>不得善心，<a id="a-4u"></a>命终后世，<a id="a-4v"></a>亦不善心相续生，<a id="a-4w"></a>是名烧燃法。</p>
  <p id="a4x">“云何不烧燃？<a id="a-4y"></a>若男子、<a id="a-4z"></a>女人受持净戒，<a id="a-50"></a>修真实法，<a id="a-51"></a>身善业成就，<a id="a-52"></a>口、<a id="a-53"></a>意善业成就，<a id="a-54"></a>临寿终时，<a id="a-55"></a>身遭苦患，<a id="a-56"></a>沉顿床褥，<a id="a-57"></a>众苦触身；<a id="a-58"></a>彼心忆念先修善法，<a id="a-59"></a>身善行，<a id="a-5A"></a>口、<a id="a-5B"></a>意善行成就，<a id="a-5C"></a>当于尔时，<a id="a-5D"></a>攀缘善法：<a id="a-5E"></a>‘我作如是身、<a id="a-5F"></a>口、<a id="a-5G"></a>意善，<a id="a-5H"></a>不为众恶，<a id="a-5I"></a>当生善趣，<a id="a-5J"></a>不堕恶趣。<a id="a-5K"></a>’心不变悔；<a id="a-5L"></a>不变悔故，<a id="a-5M"></a>善心命终，<a id="a-5N"></a>后世续善，<a id="a-5O"></a>是名不烧燃法。<a id="a-5P"></a>”</p>
  <p id="a5Q">尔时，<a id="a-5R"></a>世尊即说偈言：</p>
  <p id="a5S">“已种烧燃业，<a id="a-5T"></a>依于非法活，</p>
  <p id="a5U">乘斯恶业行，<a id="a-5V"></a>必生地狱中。</p>
  <p id="a5W">等活及黑绳，<a id="a-5X"></a>众合二叫呼，</p>
  <p id="a5Y">烧燃极烧燃，<a id="a-5Z"></a>无泽大地狱，</p>
  <p id="a5a">是八大地狱，<a id="a-5b"></a>极苦难可过，</p>
  <p id="a5c">恶业种种故，<a id="a-5d"></a>各别十六处。</p>
  <p id="a5e">四周开四门，<a id="a-5f"></a>中间量悉等，</p>
  <p id="a5g">铁为四周板，<a id="a-5h"></a>四门扇亦铁，</p>
  <p id="a5i">铁地盛火燃，<a id="a-5j"></a>其焰普周遍，</p>
  <p id="a5k">纵广百由旬，<a id="a-5l"></a>焰焰无间息。</p>
  <p id="a5m">调伏非诸行，<a id="a-5n"></a>考治强梁者，</p>
  <p id="a5o">长夜加楚毒，<a id="a-5p"></a>其苦难可见，</p>
  <p id="a5q">见者生恐怖，<a id="a-5r"></a>悚栗身毛竖！</p>
  <p id="a5s">堕彼地狱时，<a id="a-5t"></a>足上头向下。</p>
  <p id="a5u">止圣柔和心，<a id="a-5v"></a>修行梵行者，</p>
  <p id="a5w">于此贤圣所，<a id="a-5x"></a>轻心起非义，</p>
  <p id="a5y">及杀害众生，<a id="a-5z"></a>堕斯热地狱。</p>
  <p id="a60">宛转于火中，<a id="a-61"></a>犹如火炙鱼，</p>
  <p id="a62">苦痛号叫呼，<a id="a-63"></a>如群战象声，</p>
  <p id="a64">大火自然生，<a id="a-65"></a>斯由自业故。<a id="a-66"></a>”</p>
  <p id="a67">佛说此经已，<a id="a-68"></a>诸比丘闻佛所说，<a id="a-69"></a>欢喜奉行。</p>
  <p id="a6A">如是我闻：<a id="a-6B"></a>一时，<a id="a-6C"></a>佛住舍卫国祇树给孤独园。</p>
  <p id="a6D">尔时，<a id="a-6E"></a>世尊告诸比丘：<a id="a-6F"></a>“舍身恶行者，<a id="a-6G"></a>能得身恶行断；<a id="a-6H"></a>不得身恶行断者，<a id="a-6I"></a>我不说彼舍身恶行。<a id="a-6J"></a>以彼能得身恶行断故，<a id="a-6K"></a>是故我说彼舍身恶行。<a id="a-6L"></a>身恶行者，<a id="a-6M"></a>不以义饶益安乐。<a id="a-6N"></a>众生离身恶行，<a id="a-6O"></a>以义饶益，<a id="a-6P"></a>得安乐故，<a id="a-6Q"></a>是故我说舍身恶行；<a id="a-6R"></a>口、<a id="a-6S"></a>意恶行亦如是说。<a id="a-6T"></a>”</p>
  <p id="a6U">佛说此经已，<a id="a-6V"></a>诸比丘闻佛所说，<a id="a-6W"></a>欢喜奉行。</p>
  <p id="a6X">如是我闻：<a id="a-6Y"></a>一时，<a id="a-6Z"></a>佛住王舍城金师住处。</p>
  <p id="a6a">尔时，<a id="a-6b"></a>世尊告诸比丘：<a id="a-6c"></a>“如铸金者，<a id="a-6d"></a>积聚沙土，<a id="a-6e"></a>置于槽中，<a id="a-6f"></a>然后以水灌之，<a id="a-6g"></a>粗上烦恼，<a id="a-6h"></a>刚石坚块随水而去，<a id="a-6i"></a>犹有粗沙缠结。<a id="a-6j"></a>复以水灌，<a id="a-6k"></a>粗沙随水流出，<a id="a-6l"></a>然后生金，<a id="a-6m"></a>犹为细沙、<a id="a-6n"></a>黑土之所缠结。<a id="a-6o"></a>复以水灌，<a id="a-6p"></a>细沙、<a id="a-6q"></a>黑土随水流出，<a id="a-6r"></a>然后真金纯净无杂，<a id="a-6s"></a>犹有似金微垢。<a id="a-6t"></a>然后金师置于炉中，<a id="a-6u"></a>增火鼓鞲，<a id="a-6v"></a>令其融液，<a id="a-6w"></a>垢秽悉除，<a id="a-6x"></a>然其生金，<a id="a-6y"></a>犹故不轻不软，<a id="a-6z"></a>光明不发，<a id="a-70"></a>屈伸则断。<a id="a-71"></a>彼炼金师、<a id="a-72"></a>炼金弟子复置炉中，<a id="a-73"></a>增火鼓鞲，<a id="a-74"></a>转侧铸炼，<a id="a-75"></a>然后生金轻软光泽，<a id="a-76"></a>屈伸不断，<a id="a-77"></a>随意所作钗、<a id="a-78"></a>铛、<a id="a-79"></a>镮、<a id="a-7A"></a>钏诸庄严具。</p>
  <p id="a7B">“如是，<a id="a-7C"></a>净心进向比丘粗烦恼缠、<a id="a-7D"></a>恶不善业、<a id="a-7E"></a>诸恶邪见渐断令灭；<a id="a-7F"></a>如彼生金，<a id="a-7G"></a>淘去刚石坚块。<a id="a-7H"></a>复次，<a id="a-7I"></a>净心进向比丘除次粗垢：<a id="a-7J"></a>欲觉、<a id="a-7K"></a>恚觉、<a id="a-7L"></a>害觉；<a id="a-7M"></a>如彼生金，<a id="a-7N"></a>除粗沙砾。<a id="a-7O"></a>复次，<a id="a-7P"></a>净心进向比丘次除细垢，<a id="a-7Q"></a>谓亲里觉、<a id="a-7R"></a>人众觉、<a id="a-7S"></a>生天觉，<a id="a-7T"></a>思惟除灭；<a id="a-7U"></a>如彼生金，<a id="a-7V"></a>除去粗垢、<a id="a-7W"></a>细沙、<a id="a-7X"></a>黑土。<a id="a-7Y"></a>复次，<a id="a-7Z"></a>净心进向比丘有善法觉，<a id="a-7a"></a>思惟除灭，<a id="a-7b"></a>令心清净；<a id="a-7c"></a>犹如生金，<a id="a-7d"></a>除去金色相似之垢，<a id="a-7e"></a>令其纯净。<a id="a-7f"></a>复次，<a id="a-7g"></a>比丘于诸三昧有行所持，<a id="a-7h"></a>犹如池水周匝岸持，<a id="a-7i"></a>为法所持，<a id="a-7j"></a>不得寂静胜妙，<a id="a-7k"></a>不得息乐，<a id="a-7l"></a>尽诸有漏；<a id="a-7m"></a>如彼金师、<a id="a-7n"></a>金师弟子铸炼生金，<a id="a-7o"></a>除诸垢秽，<a id="a-7p"></a>不轻不软，<a id="a-7q"></a>不发光泽，<a id="a-7r"></a>屈伸断绝，<a id="a-7s"></a>不得随意成庄严具。<a id="a-7t"></a>复次，<a id="a-7u"></a>比丘得诸三昧，<a id="a-7v"></a>不为有行所持，<a id="a-7w"></a>得寂静胜妙，<a id="a-7x"></a>得息乐道，<a id="a-7y"></a>一心一意，<a id="a-7z"></a>尽诸有漏；<a id="a-80"></a>如炼金师、<a id="a-81"></a>炼金师弟子铸炼生金，<a id="a-82"></a>令其轻软、<a id="a-83"></a>不断、<a id="a-84"></a>光泽，<a id="a-85"></a>屈伸随意。<a id="a-86"></a>复次，<a id="a-87"></a>比丘离诸觉观，<a id="a-88"></a>乃至得第二、<a id="a-89"></a>第三、<a id="a-8A"></a>第四禅，<a id="a-8B"></a>如是正受，<a id="a-8C"></a>纯一清净，<a id="a-8D"></a>离诸烦恼，<a id="a-8E"></a>柔软真实不动，<a id="a-8F"></a>于彼彼入处，<a id="a-8G"></a>欲求作证悉能得证；<a id="a-8H"></a>如彼金师铸炼生金，<a id="a-8I"></a>极令轻软、<a id="a-8J"></a>光泽、<a id="a-8K"></a>不断，<a id="a-8L"></a>任作何器，<a id="a-8M"></a>随意所欲。<a id="a-8N"></a>如是，<a id="a-8O"></a>比丘三昧正受，<a id="a-8P"></a>乃至于诸入处悉能得证。<a id="a-8Q"></a>”</p>
  <p id="a8R">佛说此经已，<a id="a-8S"></a>时，<a id="a-8T"></a>诸比丘闻佛所说，<a id="a-8U"></a>欢喜奉行。</p>
  <p id="a8V">如是我闻：<a id="a-8W"></a>一时，<a id="a-8X"></a>佛住王舍城迦兰陀竹园。</p>
  <p id="a8Y">尔时，<a id="a-8Z"></a>世尊告诸比丘：<a id="a-8a"></a>“应当专心方便，<a id="a-8b"></a>随时思惟三相。<a id="a-8c"></a>云何为三？<a id="a-8d"></a>随时思惟止相，<a id="a-8e"></a>随时思惟举相，<a id="a-8f"></a>随时思惟舍相。<a id="a-8g"></a>若比丘一向思惟止相，<a id="a-8h"></a>则于是处其心下劣。<a id="a-8i"></a>若复一向思惟举相，<a id="a-8j"></a>则于是处掉乱心起。<a id="a-8k"></a>若复一向思惟舍相，<a id="a-8l"></a>则于是处不得正定，<a id="a-8m"></a>尽诸有漏。<a id="a-8n"></a>以彼比丘随时思惟止相，<a id="a-8o"></a>随时思惟举相，<a id="a-8p"></a>随时思惟舍相故，<a id="a-8q"></a>心则正定，<a id="a-8r"></a>尽诸有漏。</p>
  <p id="a8s">“如巧金师、<a id="a-8t"></a>金师弟子以生金著于炉中增火，<a id="a-8u"></a>随时扇鞲，<a id="a-8v"></a>随时水洒，<a id="a-8w"></a>随时俱舍。<a id="a-8x"></a>若一向鼓鞲者，<a id="a-8y"></a>即于是处生金焦尽。<a id="a-8z"></a>一向水洒，<a id="a-90"></a>则于是处，<a id="a-91"></a>生金坚强。<a id="a-92"></a>若一向俱舍，<a id="a-93"></a>则于是处生金不熟，<a id="a-94"></a>则无所用。<a id="a-95"></a>是故，<a id="a-96"></a>巧金师、<a id="a-97"></a>金师弟子于彼生金随时鼓鞲，<a id="a-98"></a>随时水洒，<a id="a-99"></a>随时两舍。<a id="a-9A"></a>如是生金，<a id="a-9B"></a>得等调适，<a id="a-9C"></a>随事所用。<a id="a-9D"></a>如是，<a id="a-9E"></a>比丘，<a id="a-9F"></a>专心方便，<a id="a-9G"></a>时时思惟，<a id="a-9H"></a>忆念三相，<a id="a-9I"></a>乃至漏尽。<a id="a-9J"></a>”</p>
  <p id="a9K">佛说是经已，<a id="a-9L"></a>诸比丘闻佛所说，<a id="a-9M"></a>欢喜奉行。</p>
  <p id="a9N">如是我闻：<a id="a-9O"></a>一时，<a id="a-9P"></a>佛住王舍城迦兰陀竹园。</p>
  <p id="a9Q">尔时，<a id="a-9R"></a>世尊告诸比丘：<a id="a-9S"></a>“过去世时，<a id="a-9T"></a>摩竭提国有牧牛者，<a id="a-9U"></a>愚痴无慧，<a id="a-9V"></a>夏末秋初，<a id="a-9W"></a>不善观察恒水此岸，<a id="a-9X"></a>亦不善观恒水彼岸，<a id="a-9Y"></a>而驱群牛峻岸而下，<a id="a-9Z"></a>峻岸而上，<a id="a-9a"></a>中间洄澓，<a id="a-9b"></a>多起患难。</p>
  <p id="a9c">“诸比丘，<a id="a-9d"></a>过去世时，<a id="a-9e"></a>摩竭提国有牧牛人，<a id="a-9f"></a>不愚不痴者，<a id="a-9g"></a>有方便慧，<a id="a-9h"></a>夏末秋初，<a id="a-9i"></a>能善观察恒水此岸，<a id="a-9j"></a>亦善观察恒水彼岸，<a id="a-9k"></a>善渡其牛，<a id="a-9l"></a>至平博山谷好水草处。<a id="a-9m"></a>彼初渡时，<a id="a-9n"></a>先渡大牛能领群者，<a id="a-9o"></a>断其急流。<a id="a-9p"></a>次驱第二多力少牛，<a id="a-9q"></a>随后而渡。<a id="a-9r"></a>然后第三驱羸小者，<a id="a-9s"></a>随逐下流，<a id="a-9t"></a>悉皆次第安隐得渡。<a id="a-9u"></a>新生犊子爱恋其母，<a id="a-9v"></a>亦随其后，<a id="a-9w"></a>得度彼岸。</p>
  <p id="a9x">“如是，<a id="a-9y"></a>比丘，<a id="a-9z"></a>我说斯譬，<a id="a-A0"></a>当知其义。<a id="a-A1"></a>彼摩竭提牧牛者，<a id="a-A2"></a>愚痴无慧；<a id="a-A3"></a>彼诸六师富兰那等亦复如是，<a id="a-A4"></a>习诸邪见，<a id="a-A5"></a>向于邪道。<a id="a-A6"></a>如彼牧牛人愚痴无慧，<a id="a-A7"></a>夏末秋初，<a id="a-A8"></a>不善观察此岸彼岸，<a id="a-A9"></a>高峻山险，<a id="a-AA"></a>从峻岸下，<a id="a-AB"></a>峻岸而上，<a id="a-AC"></a>中间洄澓，<a id="a-AD"></a>多生患难。<a id="a-AE"></a>如是六师富兰那等愚痴无慧，<a id="a-AF"></a>不观此岸，<a id="a-AG"></a>谓于此世；<a id="a-AH"></a>不观彼岸，<a id="a-AI"></a>谓于他世；<a id="a-AJ"></a>中间洄澓，<a id="a-AK"></a>谓境诸魔，<a id="a-AL"></a>自遭苦难。<a id="a-AM"></a>彼诸见者，<a id="a-AN"></a>习其所学，<a id="a-AO"></a>亦遭患难。</p>
  <p id="aAP">“彼摩竭提善牧牛者，<a id="a-AQ"></a>不愚不痴，<a id="a-AR"></a>有方便慧，<a id="a-AS"></a>谓如来、<a id="a-AT"></a>应、<a id="a-AU"></a>等正觉。<a id="a-AV"></a>如牧牛者善观此岸，<a id="a-AW"></a>善观彼岸，<a id="a-AX"></a>善渡其牛，<a id="a-AY"></a>于平博山谷，<a id="a-AZ"></a>先渡大牛能领群者，<a id="a-Aa"></a>横截急流，<a id="a-Ab"></a>安渡彼岸；<a id="a-Ac"></a>如是我声闻能尽诸漏，<a id="a-Ad"></a>乃至自知不受后有，<a id="a-Ae"></a>横截恶魔世间贪流，<a id="a-Af"></a>安隐得渡生死彼岸。<a id="a-Ag"></a>如摩竭提国善牧牛者，<a id="a-Ah"></a>次渡第二多力少牛，<a id="a-Ai"></a>截流横渡；<a id="a-Aj"></a>如是我诸声闻断五下分结，<a id="a-Ak"></a>得阿那含，<a id="a-Al"></a>于彼受生，<a id="a-Am"></a>不还此世，<a id="a-An"></a>亦复断截恶魔贪流，<a id="a-Ao"></a>安隐得渡生死彼岸。<a id="a-Ap"></a>如摩竭提国善牧牛者，<a id="a-Aq"></a>驱其第三羸小少牛，<a id="a-Ar"></a>随其下流，<a id="a-As"></a>安隐得渡；<a id="a-At"></a>如是我声闻断三结，<a id="a-Au"></a>贪、<a id="a-Av"></a>恚、<a id="a-Aw"></a>痴薄，<a id="a-Ax"></a>得斯陀含，<a id="a-Ay"></a>一来此世，<a id="a-Az"></a>究竟苦边，<a id="a-B0"></a>横截于彼恶魔贪流，<a id="a-B1"></a>安隐得渡生死彼岸。<a id="a-B2"></a>如摩竭提国善牧牛者，<a id="a-B3"></a>新生犊子爱恋其母，<a id="a-B4"></a>亦随得渡；<a id="a-B5"></a>如是我声闻断三结，<a id="a-B6"></a>得须陀洹，<a id="a-B7"></a>不堕恶趣，<a id="a-B8"></a>决定正向三菩提，<a id="a-B9"></a>七有天人往生，<a id="a-BA"></a>究竟苦边，<a id="a-BB"></a>断截恶魔贪流，<a id="a-BC"></a>安隐得渡生死彼岸。<a id="a-BD"></a>”</p>
  <p id="aBE">尔时，<a id="a-BF"></a>世尊即说偈言：</p>
  <p id="aBG">“此世及他世，<a id="a-BH"></a>明智善显现，</p>
  <p id="aBI">诸魔得未得，<a id="a-BJ"></a>乃至于死魔，</p>
  <p id="aBK">一切悉知者，<a id="a-BL"></a>三藐三佛智。</p>
  <p id="aBM">断截诸魔流，<a id="a-BN"></a>破坏令消亡，</p>
  <p id="aBO">开示甘露门，<a id="a-BP"></a>显现正真道，</p>
  <p id="aBQ">心常多欣悦，<a id="a-BR"></a>逮得安隐处。<a id="a-BS"></a>”</p>
  <p id="aBT">佛说此经已，<a id="a-BU"></a>诸比丘闻佛所说，<a id="a-BV"></a>欢喜奉行。</p>
  <p id="aBW">如是我闻：<a id="a-BX"></a>一时，<a id="a-BY"></a>佛住舍卫国祇树给孤独园。</p>
  <p id="aBZ">尔时，<a id="a-Ba"></a>世尊告诸比丘：<a id="a-Bb"></a>“若牧牛人成就十一法者，<a id="a-Bc"></a>不能令牛增长，<a id="a-Bd"></a>亦不能拥护大群牛，<a id="a-Be"></a>令等安乐。<a id="a-Bf"></a>何等为十一？<a id="a-Bg"></a>谓不知色、<a id="a-Bh"></a>不知相、<a id="a-Bi"></a>不去虫、<a id="a-Bj"></a>不能覆护其疮、<a id="a-Bk"></a>不能起烟、<a id="a-Bl"></a>不知择路、<a id="a-Bm"></a>不知择处、<a id="a-Bn"></a>不知渡处、<a id="a-Bo"></a>不知食处、<a id="a-Bp"></a>尽毂其乳，<a id="a-Bq"></a>不善料理能领群者，<a id="a-Br"></a>是名十一法成就，<a id="a-Bs"></a>不能党护大群牛。</p>
  <p id="aBt">“如是，<a id="a-Bu"></a>比丘成就十一法者，<a id="a-Bv"></a>不能自安，<a id="a-Bw"></a>亦不安他。<a id="a-Bx"></a>何等为十一？<a id="a-By"></a>谓不知色、<a id="a-Bz"></a>不知相、<a id="a-C0"></a>不能除其害虫、<a id="a-C1"></a>不覆其疮、<a id="a-C2"></a>不能起烟、<a id="a-C3"></a>不知正路、<a id="a-C4"></a>不知止处、<a id="a-C5"></a>不知渡处、<a id="a-C6"></a>不知食处、<a id="a-C7"></a>尽毂其乳，<a id="a-C8"></a>若有上座多闻耆旧，<a id="a-C9"></a>久修梵行，<a id="a-CA"></a>大师所叹，<a id="a-CB"></a>不向诸明智修梵行者称誉其德，<a id="a-CC"></a>悉令宗敬、<a id="a-CD"></a>奉事、<a id="a-CE"></a>供养。</p>
  <p id="aCF">“云何名不知色？<a id="a-CG"></a>诸所有色，<a id="a-CH"></a>彼一切四大，<a id="a-CI"></a>及四大造，<a id="a-CJ"></a>是名为色不如实知。</p>
  <p id="aCK">“云何不知相？<a id="a-CL"></a>事业是过相，<a id="a-CM"></a>事业是慧相，<a id="a-CN"></a>是不如实知，<a id="a-CO"></a>是名不知相。</p>
  <p id="aCP">“云何名不知去虫？<a id="a-CQ"></a>所起欲觉能安，<a id="a-CR"></a>不离、<a id="a-CS"></a>不觉、<a id="a-CT"></a>不灭，<a id="a-CU"></a>所起瞋恚、<a id="a-CV"></a>害觉能安，<a id="a-CW"></a>不离、<a id="a-CX"></a>不觉、<a id="a-CY"></a>不灭，<a id="a-CZ"></a>是名不去虫。</p>
  <p id="aCa">“云何不覆疮？<a id="a-Cb"></a>谓眼见色，<a id="a-Cc"></a>随取形相，<a id="a-Cd"></a>不守眼根，<a id="a-Ce"></a>世间贪忧，<a id="a-Cf"></a>恶不善法，<a id="a-Cg"></a>心随生漏，<a id="a-Ch"></a>不能防护；<a id="a-Ci"></a>耳、<a id="a-Cj"></a>鼻、<a id="a-Ck"></a>舌、<a id="a-Cl"></a>身、<a id="a-Cm"></a>意根亦复如是，<a id="a-Cn"></a>是名不覆其疮。</p>
  <p id="aCo">“云何不起烟？<a id="a-Cp"></a>如所闻，<a id="a-Cq"></a>如所受法，<a id="a-Cr"></a>不能为人分别显示，<a id="a-Cs"></a>是名不起烟。</p>
  <p id="aCt">“云何不知正道？<a id="a-Cu"></a>八正道及圣法、<a id="a-Cv"></a>律是名为道；<a id="a-Cw"></a>彼不如实知，<a id="a-Cx"></a>是名不知正道。</p>
  <p id="aCy">“云何不知止处？<a id="a-Cz"></a>谓于如来所知法，<a id="a-D0"></a>不得欢喜、<a id="a-D1"></a>悦乐、<a id="a-D2"></a>胜妙、<a id="a-D3"></a>出离、<a id="a-D4"></a>饶益，<a id="a-D5"></a>是名不知止处。</p>
  <p id="aD6">“云何不知渡处？<a id="a-D7"></a>谓彼不知修多罗、<a id="a-D8"></a>毗尼、<a id="a-D9"></a>阿毗昙，<a id="a-DA"></a>不随时往到其所，<a id="a-DB"></a>咨问请受：<a id="a-DC"></a>‘云何为善？<a id="a-DD"></a>云何不善？<a id="a-DE"></a>云何有罪？<a id="a-DF"></a>云何无罪？<a id="a-DG"></a>作何等法为胜非恶？<a id="a-DH"></a>’于隐密法不能开发，<a id="a-DI"></a>于显露法不能广问，<a id="a-DJ"></a>于甚深句义自所知者，<a id="a-DK"></a>不能广宣显示，<a id="a-DL"></a>是名不知渡处。</p>
  <p id="aDM">“云何不知放牧处？<a id="a-DN"></a>谓四念处及贤圣法、<a id="a-DO"></a>律是名放牧处，<a id="a-DP"></a>于此不如实知，<a id="a-DQ"></a>是名不知放牧处。</p>
  <p id="aDR">“云何为尽毂其乳？<a id="a-DS"></a>彼刹利、<a id="a-DT"></a>婆罗门长者自在施与衣被、<a id="a-DU"></a>饮食、<a id="a-DV"></a>床卧、<a id="a-DW"></a>医药、<a id="a-DX"></a>资生众具，<a id="a-DY"></a>彼比丘受者不知限量，<a id="a-DZ"></a>是名尽毂其乳。</p>
  <p id="aDa">“云何为上座大德多闻耆旧，<a id="a-Db"></a>乃至不向诸胜智梵行者所称其功德，<a id="a-Dc"></a>令其宗重承事供养，<a id="a-Dd"></a>令得悦乐？<a id="a-De"></a>谓比丘不称彼上座，<a id="a-Df"></a>乃至令诸智慧梵行者往诣其所，<a id="a-Dg"></a>以随顺身、<a id="a-Dh"></a>口、<a id="a-Di"></a>意业承望奉事，<a id="a-Dj"></a>是名不于上座多闻耆旧，<a id="a-Dk"></a>乃至令智慧梵行往诣其所，<a id="a-Dl"></a>承望奉事，<a id="a-Dm"></a>令得悦乐。</p>
  <p id="aDn">“彼牧牛者成就十一法，<a id="a-Do"></a>堪能令彼群牛增长，<a id="a-Dp"></a>拥护群牛，<a id="a-Dq"></a>令其悦乐。<a id="a-Dr"></a>何等为十一？<a id="a-Ds"></a>谓知色、<a id="a-Dt"></a>知相，<a id="a-Du"></a>如上清净分说，<a id="a-Dv"></a>乃至能领群者，<a id="a-Dw"></a>随时料理，<a id="a-Dx"></a>令得安乐，<a id="a-Dy"></a>是名牧牛者十一事成就，<a id="a-Dz"></a>能令群牛增长拥护，<a id="a-E0"></a>令得安乐。<a id="a-E1"></a>如是，<a id="a-E2"></a>比丘成就十一法者，<a id="a-E3"></a>能自安乐，<a id="a-E4"></a>亦能安他。<a id="a-E5"></a>何等十一？<a id="a-E6"></a>谓知色、<a id="a-E7"></a>知相乃至十一如清净分广说，<a id="a-E8"></a>是名比丘十一事成就，<a id="a-E9"></a>自安安他。<a id="a-EA"></a>”</p>
  <p id="aEB">佛说此经已，<a id="a-EC"></a>诸比丘闻佛所说，<a id="a-ED"></a>欢喜奉行。</p>
  <p id="aEE">如是我闻：<a id="a-EF"></a>一时，<a id="a-EG"></a>佛在拘萨罗人间游行，<a id="a-EH"></a>至一奢能伽罗聚落，<a id="a-EI"></a>住一奢能伽罗林中。</p>
  <p id="aEJ">时，<a id="a-EK"></a>有尊者那提伽，<a id="a-EL"></a>旧住一奢能伽罗聚落。<a id="a-EM"></a>一奢能伽罗聚落沙门、<a id="a-EN"></a>婆罗门闻沙门瞿昙拘萨罗国人间游行，<a id="a-EO"></a>至一奢能伽罗聚落，<a id="a-EP"></a>住一奢能伽罗林中；<a id="a-EQ"></a>闻已，<a id="a-ER"></a>各办一釜食，<a id="a-ES"></a>著门边，<a id="a-ET"></a>作是念：<a id="a-EU"></a>“我先供养世尊！<a id="a-EV"></a>我先供养善逝！<a id="a-EW"></a>”各各高声大声，<a id="a-EX"></a>作如是唱。</p>
  <p id="aEY">尔时，<a id="a-EZ"></a>世尊闻园林内有多人众高声大声，<a id="a-Ea"></a>语尊者那提伽：<a id="a-Eb"></a>“何因何缘园林内有众多人高声大声唱说之声？<a id="a-Ec"></a>”</p>
  <p id="aEd">尊者那提伽白佛言：<a id="a-Ee"></a>“世尊，<a id="a-Ef"></a>此一奢能伽罗聚落诸刹利、<a id="a-Eg"></a>婆罗门长者闻世尊住此林中，<a id="a-Eh"></a>各作一釜食置园林内，<a id="a-Ei"></a>各自唱言：<a id="a-Ej"></a>‘我先供养世尊！<a id="a-Ek"></a>我先供养善逝！<a id="a-El"></a>’以是故，<a id="a-Em"></a>于此林中多人高声大声唱说之声。<a id="a-En"></a>惟愿世尊当受彼食。<a id="a-Eo"></a>”</p>
  <p id="aEp">佛告那提伽：<a id="a-Eq"></a>“莫以利我，<a id="a-Er"></a>我不求利；<a id="a-Es"></a>莫以称我，<a id="a-Et"></a>我不求称。<a id="a-Eu"></a>那提伽，<a id="a-Ev"></a>若于如来，<a id="a-Ew"></a>如是便得出要、<a id="a-Ex"></a>远离、<a id="a-Ey"></a>寂灭、<a id="a-Ez"></a>等正觉乐者，<a id="a-F0"></a>则于彼彼所起利乐，<a id="a-F1"></a>若味若求。<a id="a-F2"></a>那提伽，<a id="a-F3"></a>唯我于此像类得出要、<a id="a-F4"></a>远离、<a id="a-F5"></a>寂灭、<a id="a-F6"></a>等正觉乐，<a id="a-F7"></a>不求而得，<a id="a-F8"></a>不苦而得，<a id="a-F9"></a>于何彼彼所起利乐，<a id="a-FA"></a>若味若求？<a id="a-FB"></a>那提伽，<a id="a-FC"></a>汝等于如是像类色不得出要、<a id="a-FD"></a>远离、<a id="a-FE"></a>寂灭、<a id="a-FF"></a>等正觉乐故，<a id="a-FG"></a>不得不求之乐、<a id="a-FH"></a>不苦之乐。<a id="a-FI"></a>那提伽，<a id="a-FJ"></a>天亦不得如是像类出要、<a id="a-FK"></a>远离、<a id="a-FL"></a>寂灭、<a id="a-FM"></a>等正觉乐、<a id="a-FN"></a>不求之乐、<a id="a-FO"></a>不苦之乐。<a id="a-FP"></a>唯有我得如是像类出要、<a id="a-FQ"></a>远离、<a id="a-FR"></a>寂灭、<a id="a-FS"></a>等正觉乐、<a id="a-FT"></a>不求之乐、<a id="a-FU"></a>不苦之乐，<a id="a-FV"></a>于何彼彼所起利乐，<a id="a-FW"></a>若味若求？<a id="a-FX"></a>”</p>
  <p id="aFY">那提伽白佛言：<a id="a-FZ"></a>“世尊，<a id="a-Fa"></a>我今欲说譬。<a id="a-Fb"></a>”</p>
  <p id="aFc">佛告那提伽：<a id="a-Fd"></a>“宜知是时。<a id="a-Fe"></a>”</p>
  <p id="aFf">那提伽白佛言：<a id="a-Fg"></a>“世尊，<a id="a-Fh"></a>譬如天雨，<a id="a-Fi"></a>水流顺下，<a id="a-Fj"></a>随其彼彼世尊住处，<a id="a-Fk"></a>于彼彼处刹利、<a id="a-Fl"></a>婆罗门长者信敬奉事，<a id="a-Fm"></a>以世尊戒德清净，<a id="a-Fn"></a>正见真直。<a id="a-Fo"></a>是故，<a id="a-Fp"></a>我今作如是说，<a id="a-Fq"></a>惟愿世尊哀受彼请。<a id="a-Fr"></a>”</p>
  <p id="aFs">佛告那提伽：<a id="a-Ft"></a>“莫以利我，<a id="a-Fu"></a>我不求利，<a id="a-Fv"></a>乃至云何于彼彼所起利乐，<a id="a-Fw"></a>有味有求？</p>
  <p id="aFx">“那提伽，<a id="a-Fy"></a>我见比丘食好食已，<a id="a-Fz"></a>仰腹而卧，<a id="a-G0"></a>急喘长息。<a id="a-G1"></a>我见已，<a id="a-G2"></a>作是思惟：<a id="a-G3"></a>‘如此长老不得出要、<a id="a-G4"></a>远离、<a id="a-G5"></a>寂灭、<a id="a-G6"></a>等正觉乐、<a id="a-G7"></a>不求之乐、<a id="a-G8"></a>不苦之乐。<a id="a-G9"></a>’复次，<a id="a-GA"></a>那提伽，<a id="a-GB"></a>我见此有二比丘食好食已，<a id="a-GC"></a>饱腹喘息，<a id="a-GD"></a>偃阐而行。<a id="a-GE"></a>我作是念：<a id="a-GF"></a>‘非彼长老能得出要、<a id="a-GG"></a>远离、<a id="a-GH"></a>寂灭、<a id="a-GI"></a>等正觉之乐、<a id="a-GJ"></a>不求之乐、<a id="a-GK"></a>不苦之乐。<a id="a-GL"></a>’那提伽，<a id="a-GM"></a>我见众多比丘食好食已，<a id="a-GN"></a>从园至园，<a id="a-GO"></a>从房至房，<a id="a-GP"></a>从人至人，<a id="a-GQ"></a>从群聚至群聚。<a id="a-GR"></a>我见是已，<a id="a-GS"></a>而作是念：<a id="a-GT"></a>‘非彼长老如是能得出要、<a id="a-GU"></a>远离、<a id="a-GV"></a>寂灭、<a id="a-GW"></a>等正觉乐、<a id="a-GX"></a>不求之乐、<a id="a-GY"></a>不苦之乐；<a id="a-GZ"></a>我得如是像类出要、<a id="a-Ga"></a>远离、<a id="a-Gb"></a>寂灭、<a id="a-Gc"></a>等正觉乐、<a id="a-Gd"></a>不求之乐、<a id="a-Ge"></a>不苦之乐。<a id="a-Gf"></a>’</p>
  <p id="aGg">“复次，<a id="a-Gh"></a>那提伽，<a id="a-Gi"></a>我于一时随道行，<a id="a-Gj"></a>见有比丘于前远去，<a id="a-Gk"></a>复有比丘于后来亦远。<a id="a-Gl"></a>我于尔时，<a id="a-Gm"></a>闲静无为，<a id="a-Gn"></a>亦无有便利之劳。<a id="a-Go"></a>所以者何？<a id="a-Gp"></a>依于食饮，<a id="a-Gq"></a>乐著滋味，<a id="a-Gr"></a>故有便利，<a id="a-Gs"></a>此则为依；<a id="a-Gt"></a>观五受阴生灭，<a id="a-Gu"></a>而厌离住，<a id="a-Gv"></a>此则为依；<a id="a-Gw"></a>于六触入处观察集灭，<a id="a-Gx"></a>厌离而住，<a id="a-Gy"></a>此则为依；<a id="a-Gz"></a>于群聚之乐勤习群聚，<a id="a-H0"></a>厌于远离，<a id="a-H1"></a>是则为依；<a id="a-H2"></a>乐修远离，<a id="a-H3"></a>则勤于远离，<a id="a-H4"></a>厌离群聚，<a id="a-H5"></a>是则为依。<a id="a-H6"></a>是故，<a id="a-H7"></a>那提伽，<a id="a-H8"></a>当如是学：<a id="a-H9"></a>于五受阴观察生灭，<a id="a-HA"></a>于六触入处观察集灭，<a id="a-HB"></a>乐于远离，<a id="a-HC"></a>精勤远离。<a id="a-HD"></a>当如是学！<a id="a-HE"></a>”</p>
  <p id="aHF">佛说此经已，<a id="a-HG"></a>尊者那提伽闻佛所说，<a id="a-HH"></a>欢喜随喜，<a id="a-HI"></a>作礼而去。</p>
  <p id="aHJ">如是我闻：<a id="a-HK"></a>一时，<a id="a-HL"></a>佛在拘萨罗人间游行，<a id="a-HM"></a>至那楞伽罗聚落，<a id="a-HN"></a>如上广说，<a id="a-HO"></a>乃至彼彼所起求利。</p>
  <p id="aHP">佛告那提伽：<a id="a-HQ"></a>“我见聚落边有精舍，<a id="a-HR"></a>有比丘坐禅。<a id="a-HS"></a>我见已，<a id="a-HT"></a>作如是念：<a id="a-HU"></a>‘今此尊者聚落人，<a id="a-HV"></a>此或沙弥，<a id="a-HW"></a>来往声响作乱，<a id="a-HX"></a>障其禅思，<a id="a-HY"></a>觉其正受，<a id="a-HZ"></a>于不到欲到、<a id="a-Ha"></a>不获欲获、<a id="a-Hb"></a>不证欲证而作留难。<a id="a-Hc"></a>’那提伽，<a id="a-Hd"></a>我不喜彼比丘住聚落精舍。<a id="a-He"></a>那提伽，<a id="a-Hf"></a>我见比丘住空闲处，<a id="a-Hg"></a>仰卧吁咄。<a id="a-Hh"></a>我见是已，<a id="a-Hi"></a>而作是念：<a id="a-Hj"></a>‘令彼比丘，<a id="a-Hk"></a>觉寤睡眠，<a id="a-Hl"></a>思空闲想。<a id="a-Hm"></a>’那提伽，<a id="a-Hn"></a>我亦不喜如是比丘住空闲处。<a id="a-Ho"></a>那提伽，<a id="a-Hp"></a>我复见比丘住空闲处，<a id="a-Hq"></a>摇身坐睡；<a id="a-Hr"></a>见已，<a id="a-Hs"></a>作是念：<a id="a-Ht"></a>‘令此比丘于睡觉寤，<a id="a-Hu"></a>不定得定，<a id="a-Hv"></a>定心者得解脱。<a id="a-Hw"></a>’是故，<a id="a-Hx"></a>那提伽，<a id="a-Hy"></a>我不喜如是比丘住空闲处。</p>
  <p id="aHz">“那提伽，<a id="a-I0"></a>我复见比丘住空闲处，<a id="a-I1"></a>端坐正受。<a id="a-I2"></a>我见已，<a id="a-I3"></a>作是念：<a id="a-I4"></a>‘令此比丘不解脱者，<a id="a-I5"></a>疾得解脱；<a id="a-I6"></a>已解脱者，<a id="a-I7"></a>令自防护，<a id="a-I8"></a>使不退失。<a id="a-I9"></a>’那提伽，<a id="a-IA"></a>我喜如是比丘住空闲处。<a id="a-IB"></a>那提伽，<a id="a-IC"></a>我复见比丘住空闲处，<a id="a-ID"></a>彼于后时，<a id="a-IE"></a>远离空处集舍床卧具，<a id="a-IF"></a>还入聚落受床卧具。<a id="a-IG"></a>那提伽，<a id="a-IH"></a>我亦不喜如是比丘还入聚落。<a id="a-II"></a>复次，<a id="a-IJ"></a>那提伽，<a id="a-IK"></a>我见比丘住聚落精舍，<a id="a-IL"></a>名闻大德能感财利、<a id="a-IM"></a>衣被、<a id="a-IN"></a>饮食、<a id="a-IO"></a>汤药、<a id="a-IP"></a>众具。<a id="a-IQ"></a>彼于后时，<a id="a-IR"></a>集舍利养聚落床座，<a id="a-IS"></a>至于空闲，<a id="a-IT"></a>床卧安止。<a id="a-IU"></a>那提伽，<a id="a-IV"></a>我喜如是比丘集舍利养聚落床卧，<a id="a-IW"></a>住于空闲。<a id="a-IX"></a>那提伽，<a id="a-IY"></a>比丘当如是学！<a id="a-IZ"></a>”</p>
  <p id="aIa">佛说此经已，<a id="a-Ib"></a>那提伽比丘欢喜随喜，<a id="a-Ic"></a>作礼而去。</p>
  <p id="aId">如是我闻：<a id="a-Ie"></a>一时，<a id="a-If"></a>佛住鞞舍离国弥猴池侧重阁讲堂。</p>
  <p id="aIg">尔时，<a id="a-Ih"></a>世尊告诸比丘：<a id="a-Ii"></a>“诸离车子常枕木枕，<a id="a-Ij"></a>手足龟坼，<a id="a-Ik"></a>疑畏莫令摩竭陀王阿阇世毗提希子得其间便。<a id="a-Il"></a>是故，<a id="a-Im"></a>常自儆策，<a id="a-In"></a>不放逸住；<a id="a-Io"></a>以彼不放逸住故，<a id="a-Ip"></a>摩竭陀王阿阇世毗提希子不能伺求得其间便。<a id="a-Iq"></a>于未来世，<a id="a-Ir"></a>不久，<a id="a-Is"></a>诸离车子恣乐无事，<a id="a-It"></a>手足柔软，<a id="a-Iu"></a>缯纩为枕，<a id="a-Iv"></a>四体安卧，<a id="a-Iw"></a>日出不起，<a id="a-Ix"></a>放逸而住；<a id="a-Iy"></a>以放逸住故，<a id="a-Iz"></a>摩竭陀王阿阇世毗提希子得其间便。</p>
  <p id="aJ0">“如是，<a id="a-J1"></a>比丘精勤方便，<a id="a-J2"></a>坚固堪能，<a id="a-J3"></a>不舍善法，<a id="a-J4"></a>肌肤损瘦，<a id="a-J5"></a>筋连骨立；<a id="a-J6"></a>精勤方便，<a id="a-J7"></a>不舍善法，<a id="a-J8"></a>乃至未得所应得者，<a id="a-J9"></a>不舍精进，<a id="a-JA"></a>常摄其心，<a id="a-JB"></a>不放逸住；<a id="a-JC"></a>以不放逸住故，<a id="a-JD"></a>魔王波旬不得其便。<a id="a-JE"></a>当来之世，<a id="a-JF"></a>有诸比丘恣乐无事，<a id="a-JG"></a>手足柔软，<a id="a-JH"></a>缯纩为枕，<a id="a-JI"></a>四体安卧，<a id="a-JJ"></a>日出不起，<a id="a-JK"></a>放逸而住；<a id="a-JL"></a>以放逸住故，<a id="a-JM"></a>恶魔波旬伺得其便。<a id="a-JN"></a>是故，<a id="a-JO"></a>比丘，<a id="a-JP"></a>当如是学：<a id="a-JQ"></a>精勤方便，<a id="a-JR"></a>乃至不得未得，<a id="a-JS"></a>不舍方便。<a id="a-JT"></a>”</p>
  <p id="aJU">佛说此经已，<a id="a-JV"></a>诸比丘闻佛所说，<a id="a-JW"></a>欢喜奉行。</p>
  <p id="aJX">如是我闻：<a id="a-JY"></a>一时，<a id="a-JZ"></a>佛住舍卫国祇树给孤独园。</p>
  <p id="aJa">尔时，<a id="a-Jb"></a>世尊告诸比丘：<a id="a-Jc"></a>“譬如士夫晨朝以三百釜食惠施众生，<a id="a-Jd"></a>日中、<a id="a-Je"></a>日暮亦复如是。<a id="a-Jf"></a>第二士夫，<a id="a-Jg"></a>时节须臾，<a id="a-Jh"></a>于一切众生修习慈心，<a id="a-Ji"></a>乃至如毂牛乳顷，<a id="a-Jj"></a>比先士夫惠施功德所不能及，<a id="a-Jk"></a>百分、<a id="a-Jl"></a>千分、<a id="a-Jm"></a>巨亿万分，<a id="a-Jn"></a>算数譬类不得为比！<a id="a-Jo"></a>是故，<a id="a-Jp"></a>比丘，<a id="a-Jq"></a>当作是学：<a id="a-Jr"></a>时节须臾，<a id="a-Js"></a>于一切众生修习慈心，<a id="a-Jt"></a>下至如毂牛乳顷。<a id="a-Ju"></a>”</p>
  <p id="aJv">佛说此经已，<a id="a-Jw"></a>诸比丘闻佛所说，<a id="a-Jx"></a>欢喜奉行。</p>
  <p id="aJy">如是我闻：<a id="a-Jz"></a>一时，<a id="a-K0"></a>佛住舍卫国祇树给孤独园。</p>
  <p id="aK1">尔时，<a id="a-K2"></a>世尊告诸比丘：<a id="a-K3"></a>“譬如人家多女人少男子，<a id="a-K4"></a>当知是家易为盗贼之所劫夺。<a id="a-K5"></a>如是善男子、<a id="a-K6"></a>善女人，<a id="a-K7"></a>不能数数下至如毂牛乳顷，<a id="a-K8"></a>于一切众生修习慈心，<a id="a-K9"></a>当知是人易为诸恶鬼神所欺。</p>
  <p id="aKA">“譬如人家多男子少女人，<a id="a-KB"></a>不为盗贼数数劫夺。<a id="a-KC"></a>如是，<a id="a-KD"></a>善男子数数下至如毂牛乳顷，<a id="a-KE"></a>于一切众生修习慈心，<a id="a-KF"></a>不为诸恶鬼神所欺。<a id="a-KG"></a>是故，<a id="a-KH"></a>诸比丘，<a id="a-KI"></a>常当随时数数下至如毂牛乳顷，<a id="a-KJ"></a>修习慈心。<a id="a-KK"></a>”</p>
  <p id="aKL">佛说此经已，<a id="a-KM"></a>诸比丘闻佛所说，<a id="a-KN"></a>欢喜奉行。</p>
  <p id="aKO">如是我闻：<a id="a-KP"></a>一时，<a id="a-KQ"></a>佛住舍卫国祇树给孤独园。</p>
  <p id="aKR">尔时，<a id="a-KS"></a>世尊告诸比丘：<a id="a-KT"></a>“譬如有人有匕首剑，<a id="a-KU"></a>其刃广利。<a id="a-KV"></a>有健士夫言：<a id="a-KW"></a>‘我能以手以拳椎打汝剑，<a id="a-KX"></a>令其摧碎。<a id="a-KY"></a>’诸比丘，<a id="a-KZ"></a>彼健士夫当能以手以拳椎打彼剑，<a id="a-Ka"></a>令摧碎不？<a id="a-Kb"></a>”</p>
  <p id="aKc">比丘白佛：<a id="a-Kd"></a>“不能，<a id="a-Ke"></a>世尊。<a id="a-Kf"></a>彼匕首剑其刃广利，<a id="a-Kg"></a>非彼士夫能以手以拳椎打碎折，<a id="a-Kh"></a>正足自困。<a id="a-Ki"></a>”</p>
  <p id="aKj">“如是，<a id="a-Kk"></a>比丘，<a id="a-Kl"></a>若沙门、<a id="a-Km"></a>婆罗门下至如毂牛乳顷，<a id="a-Kn"></a>于一切众生修习慈心，<a id="a-Ko"></a>若有诸恶鬼神欲往伺求其短，<a id="a-Kp"></a>不能得其间便，<a id="a-Kq"></a>正可反自伤耳！<a id="a-Kr"></a>是故，<a id="a-Ks"></a>诸比丘，<a id="a-Kt"></a>当如是学：<a id="a-Ku"></a>数数下至如毂牛乳顷，<a id="a-Kv"></a>修习慈心。<a id="a-Kw"></a>”</p>
  <p id="aKx">佛说此经已，<a id="a-Ky"></a>诸比丘闻佛所说，<a id="a-Kz"></a>欢喜奉行。</p>
  <p id="aL0">如是我闻：<a id="a-L1"></a>一时，<a id="a-L2"></a>佛住舍卫国祇树给孤独园。</p>
  <p id="aL3">尔时，<a id="a-L4"></a>世尊以爪抄土，<a id="a-L5"></a>告诸比丘：<a id="a-L6"></a>“于意云何？<a id="a-L7"></a>我爪上土多，<a id="a-L8"></a>为大地土多？<a id="a-L9"></a>”</p>
  <p id="aLA">比丘白佛：<a id="a-LB"></a>“世尊，<a id="a-LC"></a>爪上土甚少少耳，<a id="a-LD"></a>其大地土无量无数，<a id="a-LE"></a>不可为比。<a id="a-LF"></a>”</p>
  <p id="aLG">佛告诸比丘：<a id="a-LH"></a>“如是，<a id="a-LI"></a>众生能数数下至弹指顷，<a id="a-LJ"></a>于一切众生修习慈心者，<a id="a-LK"></a>如甲上土耳！<a id="a-LL"></a>其诸众生不能数数下至如弹指顷，<a id="a-LM"></a>于一切众生修习慈心者，<a id="a-LN"></a>如大地土。<a id="a-LO"></a>是故，<a id="a-LP"></a>诸比丘，<a id="a-LQ"></a>常当数数于一切众生修习慈心。<a id="a-LR"></a>”</p>
  <p id="aLS">佛说此经已，<a id="a-LT"></a>诸比丘闻佛所说，<a id="a-LU"></a>欢喜奉行。</p>
  <p id="aLV">如是我闻：<a id="a-LW"></a>一时，<a id="a-LX"></a>佛住鞞舍离国弥猴池侧重阁讲堂。</p>
  <p id="aLY">尔时，<a id="a-LZ"></a>世尊告诸比丘：<a id="a-La"></a>“一切行无常，<a id="a-Lb"></a>不恒、<a id="a-Lc"></a>不安，<a id="a-Ld"></a>是变易法。<a id="a-Le"></a>诸比丘，<a id="a-Lf"></a>常当观察一切诸行，<a id="a-Lg"></a>修习厌离、<a id="a-Lh"></a>不乐、<a id="a-Li"></a>解脱。<a id="a-Lj"></a>”</p>
  <p id="aLk">时，<a id="a-Ll"></a>有异比丘从座起，<a id="a-Lm"></a>整衣服，<a id="a-Ln"></a>为佛作礼，<a id="a-Lo"></a>右膝著地，<a id="a-Lp"></a>合掌白佛：<a id="a-Lq"></a>“寿命迁灭，<a id="a-Lr"></a>迟速如何？<a id="a-Ls"></a>”</p>
  <p id="aLt">佛告比丘：<a id="a-Lu"></a>“我则能说，<a id="a-Lv"></a>但汝欲知者难。<a id="a-Lw"></a>”</p>
  <p id="aLx">比丘白佛：<a id="a-Ly"></a>“可说譬不？<a id="a-Lz"></a>”</p>
  <p id="aM0">佛言：<a id="a-M1"></a>“可说。<a id="a-M2"></a>”</p>
  <p id="aM3">佛告比丘：<a id="a-M4"></a>“有四士夫手执强弓，<a id="a-M5"></a>一时放发，<a id="a-M6"></a>俱射四方。<a id="a-M7"></a>有一士夫及箭未落，<a id="a-M8"></a>接取四箭。<a id="a-M9"></a>云何，<a id="a-MA"></a>比丘，<a id="a-MB"></a>如是士夫为捷疾不？<a id="a-MC"></a>”</p>
  <p id="aMD">比丘白佛：<a id="a-ME"></a>“捷疾，<a id="a-MF"></a>世尊。<a id="a-MG"></a>”</p>
  <p id="aMH">佛告比丘：<a id="a-MI"></a>“此接箭士夫虽复捷疾，<a id="a-MJ"></a>有地神天子倍疾于彼，<a id="a-MK"></a>虚空神天倍疾地神，<a id="a-ML"></a>四王天子来去倍疾于虚空神天，<a id="a-MM"></a>日月天子复倍捷疾于四王天，<a id="a-MN"></a>导日月神复倍捷疾于日月天子。<a id="a-MO"></a>诸比丘，<a id="a-MP"></a>命行迁变倍疾于彼导日月神。<a id="a-MQ"></a>是故，<a id="a-MR"></a>诸比丘，<a id="a-MS"></a>当勤方便，<a id="a-MT"></a>观察命行无常迅速如是。<a id="a-MU"></a>”</p>
  <p id="aMV">佛说此经已，<a id="a-MW"></a>诸比丘闻佛所说，<a id="a-MX"></a>欢喜奉行。</p>
  <p id="aMY">如是我闻：<a id="a-MZ"></a>一时，<a id="a-Ma"></a>佛住波罗奈国仙人住处鹿野苑中。</p>
  <p id="aMb">尔时，<a id="a-Mc"></a>世尊告诸比丘：<a id="a-Md"></a>“过去世时，<a id="a-Me"></a>有一人名陀舍罗诃，<a id="a-Mf"></a>彼陀舍罗诃有鼓名阿能诃，<a id="a-Mg"></a>好声、<a id="a-Mh"></a>美声、<a id="a-Mi"></a>深声，<a id="a-Mj"></a>彻四十里。<a id="a-Mk"></a>彼鼓既久，<a id="a-Ml"></a>处处裂坏。<a id="a-Mm"></a>尔时，<a id="a-Mn"></a>鼓士裁割牛皮，<a id="a-Mo"></a>周匝缠缚；<a id="a-Mp"></a>虽复缠缚，<a id="a-Mq"></a>鼓犹无复高声、<a id="a-Mr"></a>美声、<a id="a-Ms"></a>深声。<a id="a-Mt"></a>彼于后时，<a id="a-Mu"></a>转复朽坏，<a id="a-Mv"></a>皮大剥落，<a id="a-Mw"></a>唯有聚木。</p>
  <p id="aMx">“如是，<a id="a-My"></a>比丘，<a id="a-Mz"></a>修身、<a id="a-N0"></a>修戒、<a id="a-N1"></a>修心、<a id="a-N2"></a>修慧，<a id="a-N3"></a>以彼修身、<a id="a-N4"></a>修戒、<a id="a-N5"></a>修心、<a id="a-N6"></a>修慧故，<a id="a-N7"></a>于如来所说修多罗甚深明照，<a id="a-N8"></a>难见难觉，<a id="a-N9"></a>不可思量，<a id="a-NA"></a>微密决定，<a id="a-NB"></a>明智所知，<a id="a-NC"></a>彼则顿受、<a id="a-ND"></a>周备受，<a id="a-NE"></a>闻其所说，<a id="a-NF"></a>欢喜崇习，<a id="a-NG"></a>出离饶益。</p>
  <p id="aNH">“当来比丘不修身、<a id="a-NI"></a>不修戒、<a id="a-NJ"></a>不修心、<a id="a-NK"></a>不修慧，<a id="a-NL"></a>闻如来所说修多罗甚深明照空相应随顺缘起法，<a id="a-NM"></a>彼不顿受持，<a id="a-NN"></a>不至到受。<a id="a-NO"></a>闻彼说者，<a id="a-NP"></a>不欢喜崇习，<a id="a-NQ"></a>而于世间众杂异论、<a id="a-NR"></a>文辞绮饰、<a id="a-NS"></a>世俗杂句，<a id="a-NT"></a>专心顶受，<a id="a-NU"></a>闻彼说者，<a id="a-NV"></a>欢喜崇习，<a id="a-NW"></a>不得出离饶益。<a id="a-NX"></a>于彼如来所说甚深明照空相要法随顺缘起者，<a id="a-NY"></a>于此则灭；<a id="a-NZ"></a>犹如彼鼓，<a id="a-Na"></a>朽故坏裂，<a id="a-Nb"></a>唯有聚木。</p>
  <p id="aNc">“是故，<a id="a-Nd"></a>诸比丘，<a id="a-Ne"></a>当勤方便修身、<a id="a-Nf"></a>修戒、<a id="a-Ng"></a>修心、<a id="a-Nh"></a>修慧，<a id="a-Ni"></a>于如来所说甚深明照空相要法随顺缘起，<a id="a-Nj"></a>顿受、<a id="a-Nk"></a>遍受。<a id="a-Nl"></a>闻彼说者，<a id="a-Nm"></a>欢喜崇习，<a id="a-Nn"></a>出离饶益。<a id="a-No"></a>”</p>
  <p id="aNp">佛说此经已，<a id="a-Nq"></a>诸比丘闻佛所说，<a id="a-Nr"></a>欢喜奉行。</p>
  <p id="aNs">如是我闻：<a id="a-Nt"></a>一时，<a id="a-Nu"></a>佛住舍卫国祇树给孤独园。</p>
  <p id="aNv">尔时，<a id="a-Nw"></a>世尊告诸比丘：<a id="a-Nx"></a>“譬如铁丸投著火中，<a id="a-Ny"></a>与火同色，<a id="a-Nz"></a>盛著劫贝绵中。<a id="a-O0"></a>云何，<a id="a-O1"></a>比丘，<a id="a-O2"></a>当速燃不？<a id="a-O3"></a>”</p>
  <p id="aO4">比丘白佛：<a id="a-O5"></a>“如是，<a id="a-O6"></a>世尊。<a id="a-O7"></a>”</p>
  <p id="aO8">佛告比丘：<a id="a-O9"></a>“愚痴之人依聚落住，<a id="a-OA"></a>晨朝著衣持钵，<a id="a-OB"></a>入村乞食，<a id="a-OC"></a>不善护身，<a id="a-OD"></a>不守根门，<a id="a-OE"></a>心不系念，<a id="a-OF"></a>若见年少女人，<a id="a-OG"></a>不正思惟，<a id="a-OH"></a>取其色相，<a id="a-OI"></a>起贪欲心；<a id="a-OJ"></a>欲烧其心，<a id="a-OK"></a>欲烧其身；<a id="a-OL"></a>身、<a id="a-OM"></a>心烧已，<a id="a-ON"></a>舍戒退减。<a id="a-OO"></a>是愚痴人长夜当得非义饶益。<a id="a-OP"></a>是故，<a id="a-OQ"></a>比丘，<a id="a-OR"></a>当如是学：<a id="a-OS"></a>善护其身，<a id="a-OT"></a>守护根门，<a id="a-OU"></a>系念，<a id="a-OV"></a>入村乞食。<a id="a-OW"></a>当如是学！<a id="a-OX"></a>”</p>
  <p id="aOY">佛说此经已，<a id="a-OZ"></a>诸比丘闻佛所说，<a id="a-Oa"></a>欢喜奉行。</p>
  <p id="aOb">如是我闻：<a id="a-Oc"></a>一时，<a id="a-Od"></a>佛住舍卫国祇树给孤独园。</p>
  <p id="aOe">尔时，<a id="a-Of"></a>世尊告诸比丘：<a id="a-Og"></a>“过去世时，<a id="a-Oh"></a>有一猫狸，<a id="a-Oi"></a>饥渴羸瘦，<a id="a-Oj"></a>于孔穴中伺求鼠子。<a id="a-Ok"></a>若鼠子出，<a id="a-Ol"></a>当取食之。<a id="a-Om"></a>有时鼠子出穴游戏，<a id="a-On"></a>时，<a id="a-Oo"></a>彼猫狸疾取吞之。<a id="a-Op"></a>鼠子身小，<a id="a-Oq"></a>生入腹中；<a id="a-Or"></a>入腹中已，<a id="a-Os"></a>食其内藏，<a id="a-Ot"></a>食内藏时，<a id="a-Ou"></a>猫狸迷闷，<a id="a-Ov"></a>东西狂走，<a id="a-Ow"></a>空宅、<a id="a-Ox"></a>冢间，<a id="a-Oy"></a>不知何止，<a id="a-Oz"></a>遂至于死。</p>
  <p id="aP0">“如是，<a id="a-P1"></a>比丘，<a id="a-P2"></a>有愚痴人依聚落住，<a id="a-P3"></a>晨朝著衣持钵，<a id="a-P4"></a>入村乞食，<a id="a-P5"></a>不善护身，<a id="a-P6"></a>不守根门，<a id="a-P7"></a>心不系念，<a id="a-P8"></a>见诸女人，<a id="a-P9"></a>起不正思惟，<a id="a-PA"></a>而取色相，<a id="a-PB"></a>发贪欲心；<a id="a-PC"></a>贪欲发已，<a id="a-PD"></a>欲火炽燃，<a id="a-PE"></a>烧其身心；<a id="a-PF"></a>烧身心已，<a id="a-PG"></a>驰心狂逸，<a id="a-PH"></a>不乐精舍、<a id="a-PI"></a>不乐空闲、<a id="a-PJ"></a>不乐树下，<a id="a-PK"></a>为恶不善心侵食内法，<a id="a-PL"></a>舍戒退减，<a id="a-PM"></a>此愚痴人长夜常得不饶益苦。<a id="a-PN"></a>是故，<a id="a-PO"></a>比丘，<a id="a-PP"></a>当如是学：<a id="a-PQ"></a>善护其身，<a id="a-PR"></a>守诸根门，<a id="a-PS"></a>系心正念，<a id="a-PT"></a>入村乞食。<a id="a-PU"></a>当如是学！<a id="a-PV"></a>”</p>
  <p id="aPW">佛说此经已，<a id="a-PX"></a>诸比丘闻佛所说，<a id="a-PY"></a>欢喜奉行。</p>
  <p id="aPZ">如是我闻：<a id="a-Pa"></a>一时，<a id="a-Pb"></a>佛住舍卫国祇树给孤独园。</p>
  <p id="aPc">尔时，<a id="a-Pd"></a>世尊告诸比丘：<a id="a-Pe"></a>“譬如木杵，<a id="a-Pf"></a>常用不止，<a id="a-Pg"></a>日夜消减。<a id="a-Ph"></a>如是，<a id="a-Pi"></a>比丘，<a id="a-Pj"></a>若沙门、<a id="a-Pk"></a>婆罗门从本以来，<a id="a-Pl"></a>不闭根门，<a id="a-Pm"></a>食不知量，<a id="a-Pn"></a>初夜、<a id="a-Po"></a>后夜不勤觉悟修习善法，<a id="a-Pp"></a>当知是辈终日损减，<a id="a-Pq"></a>不增善法，<a id="a-Pr"></a>如彼木杵。</p>
  <p id="aPs">“诸比丘，<a id="a-Pt"></a>譬如优钵罗、<a id="a-Pu"></a>钵昙摩、<a id="a-Pv"></a>拘牟头、<a id="a-Pw"></a>分陀利生于水中，<a id="a-Px"></a>长于水中，<a id="a-Py"></a>随水增长。<a id="a-Pz"></a>如是，<a id="a-Q0"></a>沙门、<a id="a-Q1"></a>婆罗门善闭根门，<a id="a-Q2"></a>饮食知量，<a id="a-Q3"></a>初夜、<a id="a-Q4"></a>后夜精勤觉悟；<a id="a-Q5"></a>当知是等善根功德日夜增长，<a id="a-Q6"></a>终不退减。<a id="a-Q7"></a>当如是学：<a id="a-Q8"></a>善闭根门，<a id="a-Q9"></a>饮食知量，<a id="a-QA"></a>初夜、<a id="a-QB"></a>后夜精勤觉悟，<a id="a-QC"></a>功德善法日夜增长。<a id="a-QD"></a>当如是学！<a id="a-QE"></a>”</p>
  <p id="aQF">佛说此经已，<a id="a-QG"></a>诸比丘闻佛所说，<a id="a-QH"></a>欢喜奉行。</p>
  <p id="aQI">如是我闻：<a id="a-QJ"></a>一时，<a id="a-QK"></a>佛住王舍城迦兰陀竹园。<a id="a-QL"></a>尔时，<a id="a-QM"></a>世尊于后夜时闻野狐鸣。</p>
  <p id="aQN">尔时，<a id="a-QO"></a>世尊夜过天明，<a id="a-QP"></a>于大众前敷座而坐，<a id="a-QQ"></a>告诸比丘：<a id="a-QR"></a>“汝等后夜时闻野狐鸣不？<a id="a-QS"></a>”</p>
  <p id="aQT">诸比丘白佛：<a id="a-QU"></a>“如是，<a id="a-QV"></a>世尊。<a id="a-QW"></a>”</p>
  <p id="aQX">佛告诸比丘：<a id="a-QY"></a>“有一愚痴人作如是念：<a id="a-QZ"></a>‘令我受身得如是形类，<a id="a-Qa"></a>作如是声。<a id="a-Qb"></a>’此愚痴人欲求如是像类处所受生，<a id="a-Qc"></a>何足不得？<a id="a-Qd"></a>是故，<a id="a-Qe"></a>比丘，<a id="a-Qf"></a>汝等但当精勤方便，<a id="a-Qg"></a>求断诸有，<a id="a-Qh"></a>莫作方便，<a id="a-Qi"></a>增长诸有。<a id="a-Qj"></a>当如是学！<a id="a-Qk"></a>”</p>
  <p id="aQl">佛说此经已，<a id="a-Qm"></a>诸比丘闻佛所说，<a id="a-Qn"></a>欢喜奉行。</p>
  <p id="aQo">如是我闻：<a id="a-Qp"></a>一时，<a id="a-Qq"></a>佛住王舍城迦兰陀竹园。</p>
  <p id="aQr">尔时，<a id="a-Qs"></a>世尊告诸比丘：<a id="a-Qt"></a>“我不赞叹受少有身，<a id="a-Qu"></a>况复多受？<a id="a-Qv"></a>所以者何？<a id="a-Qw"></a>受有者苦，<a id="a-Qx"></a>譬如粪屎，<a id="a-Qy"></a>少亦臭秽，<a id="a-Qz"></a>何况于多？<a id="a-R0"></a>如是诸有，<a id="a-R1"></a>少亦不叹，<a id="a-R2"></a>乃至刹那，<a id="a-R3"></a>况复于多？<a id="a-R4"></a>所以者何？<a id="a-R5"></a>有者，<a id="a-R6"></a>苦故。<a id="a-R7"></a>是故，<a id="a-R8"></a>比丘，<a id="a-R9"></a>当如是学：<a id="a-RA"></a>断除诸有，<a id="a-RB"></a>莫增长有。<a id="a-RC"></a>当如是学！<a id="a-RD"></a>”</p>
  <p id="aRE">佛说此经已，<a id="a-RF"></a>诸比丘闻佛所说，<a id="a-RG"></a>欢喜奉行。</p>
  <p id="aRH">如是我闻：<a id="a-RI"></a>一时，<a id="a-RJ"></a>佛住王舍城迦兰陀竹园。<a id="a-RK"></a>尔时，<a id="a-RL"></a>世尊夜后分时闻野狐鸣。</p>
  <p id="aRM">是夜过已，<a id="a-RN"></a>于大众前敷座而坐，<a id="a-RO"></a>告诸比丘：<a id="a-RP"></a>“汝等于夜后分闻野狐鸣不？<a id="a-RQ"></a>”</p>
  <p id="aRR">比丘白佛：<a id="a-RS"></a>“如是，<a id="a-RT"></a>世尊。<a id="a-RU"></a>”</p>
  <p id="aRV">佛告比丘：<a id="a-RW"></a>“彼野狐者，<a id="a-RX"></a>疥疮所困，<a id="a-RY"></a>是故鸣唤。<a id="a-RZ"></a>若能有人为彼野狐治疥疮者，<a id="a-Ra"></a>野狐必当知恩报恩。<a id="a-Rb"></a>而今有一愚痴之人，<a id="a-Rc"></a>无有知恩报恩。<a id="a-Rd"></a>是故，<a id="a-Re"></a>诸比丘，<a id="a-Rf"></a>当如是学：<a id="a-Rg"></a>知恩报恩。<a id="a-Rh"></a>其有小恩尚报，<a id="a-Ri"></a>终不忘失，<a id="a-Rj"></a>况复大恩！<a id="a-Rk"></a>”</p>
  <p id="aRl">佛说此经已，<a id="a-Rm"></a>诸比丘闻佛所说，<a id="a-Rn"></a>欢喜奉行。</p>
  <p id="aRo">如是我闻：<a id="a-Rp"></a>一时，<a id="a-Rq"></a>佛住王舍城迦兰陀竹园。<a id="a-Rr"></a>尔时，<a id="a-Rs"></a>有尊者跋迦梨住王舍城金师精舍，<a id="a-Rt"></a>疾病困苦，<a id="a-Ru"></a>尊者富邻尼瞻视供养。</p>
  <p id="aRv">时，<a id="a-Rw"></a>跋迦梨语富邻尼：<a id="a-Rx"></a>“汝可诣世尊所，<a id="a-Ry"></a>为我稽首礼世尊足，<a id="a-Rz"></a>问讯世尊少病少恼、<a id="a-S0"></a>起居轻利、<a id="a-S1"></a>安乐住不？<a id="a-S2"></a>言：<a id="a-S3"></a>‘跋迦梨住金师精舍，<a id="a-S4"></a>疾病困笃，<a id="a-S5"></a>委积床褥，<a id="a-S6"></a>愿见世尊，<a id="a-S7"></a>疾病困苦，<a id="a-S8"></a>气力羸惙，<a id="a-S9"></a>无由奉诣。<a id="a-SA"></a>惟愿世尊降此金师精舍，<a id="a-SB"></a>以哀愍故！<a id="a-SC"></a>’”</p>
  <p id="aSD">时，<a id="a-SE"></a>富邻尼受跋迦梨语已，<a id="a-SF"></a>诣世尊所，<a id="a-SG"></a>稽首礼足，<a id="a-SH"></a>退住一面，<a id="a-SI"></a>白佛言：<a id="a-SJ"></a>“世尊，<a id="a-SK"></a>尊者跋迦梨稽首世尊足，<a id="a-SL"></a>问讯世尊少病少恼、<a id="a-SM"></a>起居轻利、<a id="a-SN"></a>安乐住不？<a id="a-SO"></a>”</p>
  <p id="aSP">世尊答言：<a id="a-SQ"></a>“令彼安乐。<a id="a-SR"></a>”</p>
  <p id="aSS">富邻尼白佛言：<a id="a-ST"></a>“世尊，<a id="a-SU"></a>尊者跋迦梨住金师精舍，<a id="a-SV"></a>疾病困笃，<a id="a-SW"></a>委在床褥，<a id="a-SX"></a>愿见世尊，<a id="a-SY"></a>无有身力来诣世尊。<a id="a-SZ"></a>善哉！<a id="a-Sa"></a>世尊，<a id="a-Sb"></a>诣金师精舍，<a id="a-Sc"></a>以哀愍故！<a id="a-Sd"></a>”</p>
  <p id="aSe">尔时，<a id="a-Sf"></a>世尊默然听许。<a id="a-Sg"></a>时，<a id="a-Sh"></a>富邻尼知世尊听许已，<a id="a-Si"></a>礼足而去。</p>
  <p id="aSj">尔时，<a id="a-Sk"></a>世尊晡时从禅觉，<a id="a-Sl"></a>往诣金师精舍，<a id="a-Sm"></a>至跋迦梨住房。<a id="a-Sn"></a>跋迦梨比丘遥见世尊，<a id="a-So"></a>从床欲起。</p>
  <p id="aSp">佛告跋迦梨：<a id="a-Sq"></a>“且止！<a id="a-Sr"></a>勿起。<a id="a-Ss"></a>”</p>
  <p id="aSt">世尊即坐异床，<a id="a-Su"></a>语跋迦梨：<a id="a-Sv"></a>“汝心堪忍此病苦不？<a id="a-Sw"></a>汝身所患，<a id="a-Sx"></a>为增、<a id="a-Sy"></a>为损？<a id="a-Sz"></a>”</p>
  <p id="aT0">跋迦梨白佛，<a id="a-T1"></a>如前叉摩比丘修多罗广说：<a id="a-T2"></a>“世尊，<a id="a-T3"></a>我身苦痛，<a id="a-T4"></a>极难堪忍，<a id="a-T5"></a>欲求刀自杀，<a id="a-T6"></a>不乐苦生。<a id="a-T7"></a>”</p>
  <p id="aT8">佛告跋迦梨：<a id="a-T9"></a>“我今问汝，<a id="a-TA"></a>随意答我。<a id="a-TB"></a>云何，<a id="a-TC"></a>跋迦梨，<a id="a-TD"></a>色是常耶？<a id="a-TE"></a>为非常耶？<a id="a-TF"></a>”</p>
  <p id="aTG">跋迦梨答言：<a id="a-TH"></a>“无常，<a id="a-TI"></a>世尊。<a id="a-TJ"></a>”</p>
  <p id="aTK">复问：<a id="a-TL"></a>“若无常，<a id="a-TM"></a>是苦耶？<a id="a-TN"></a>”</p>
  <p id="aTO">答言：<a id="a-TP"></a>“是苦，<a id="a-TQ"></a>世尊。<a id="a-TR"></a>”</p>
  <p id="aTS">复问：<a id="a-TT"></a>“跋迦梨，<a id="a-TU"></a>若无常、<a id="a-TV"></a>苦者是变易法，<a id="a-TW"></a>于中宁有可贪、<a id="a-TX"></a>可欲不？<a id="a-TY"></a>”</p>
  <p id="aTZ">跋迦梨白佛：<a id="a-Ta"></a>“不也，<a id="a-Tb"></a>世尊。<a id="a-Tc"></a>”受、<a id="a-Td"></a>想、<a id="a-Te"></a>行、<a id="a-Tf"></a>识亦如是说。</p>
  <p id="aTg">佛告跋迦梨：<a id="a-Th"></a>“若于彼身无可贪、<a id="a-Ti"></a>可欲者，<a id="a-Tj"></a>是则善终，<a id="a-Tk"></a>后世亦善。<a id="a-Tl"></a>”</p>
  <p id="aTm">尔时，<a id="a-Tn"></a>世尊为跋迦梨种种说法，<a id="a-To"></a>示教照喜已，<a id="a-Tp"></a>从座起去。<a id="a-Tq"></a>即于彼夜，<a id="a-Tr"></a>尊者跋迦梨思惟解脱，<a id="a-Ts"></a>欲执刀自杀，<a id="a-Tt"></a>不乐久生。</p>
  <p id="aTu">时，<a id="a-Tv"></a>有二天身极端正，<a id="a-Tw"></a>于后夜时诣世尊所，<a id="a-Tx"></a>稽首礼足，<a id="a-Ty"></a>退住一面，<a id="a-Tz"></a>白佛言：<a id="a-U0"></a>“世尊，<a id="a-U1"></a>尊者跋迦梨疾病困苦，<a id="a-U2"></a>思惟解脱，<a id="a-U3"></a>欲执刀自杀，<a id="a-U4"></a>不乐久生。<a id="a-U5"></a>”第二天言：<a id="a-U6"></a>“彼尊者跋迦梨已于善解脱而得解脱。<a id="a-U7"></a>”说此语已，<a id="a-U8"></a>俱礼佛足，<a id="a-U9"></a>即没不现。</p>
  <p id="aUA">尔时，<a id="a-UB"></a>世尊夜过晨朝，<a id="a-UC"></a>于大众前敷座而坐，<a id="a-UD"></a>告诸比丘：<a id="a-UE"></a>“昨夜有二天子，<a id="a-UF"></a>形体端正，<a id="a-UG"></a>来诣我所，<a id="a-UH"></a>稽首作礼，<a id="a-UI"></a>退住一面，<a id="a-UJ"></a>而作是言：<a id="a-UK"></a>‘尊者跋迦梨住金师精舍，<a id="a-UL"></a>疾病困苦，<a id="a-UM"></a>思惟解脱，<a id="a-UN"></a>欲执刀自杀，<a id="a-UO"></a>不乐久生。<a id="a-UP"></a>’第二天言：<a id="a-UQ"></a>‘尊者跋迦梨已于善解脱而得解脱。<a id="a-UR"></a>’说此语已，<a id="a-US"></a>稽首作礼，<a id="a-UT"></a>即没不现。<a id="a-UU"></a>”</p>
  <p id="aUV">尔时，<a id="a-UW"></a>世尊告一比丘：<a id="a-UX"></a>“汝当往诣尊者跋迦梨比丘所，<a id="a-UY"></a>语跋迦梨言：<a id="a-UZ"></a>‘昨夜有二天来诣我所，<a id="a-Ua"></a>稽首作礼，<a id="a-Ub"></a>退住一面，<a id="a-Uc"></a>语我言：<a id="a-Ud"></a>“尊者跋迦梨疾病困笃，<a id="a-Ue"></a>思惟解脱，<a id="a-Uf"></a>欲执刀自杀，<a id="a-Ug"></a>不乐久生。<a id="a-Uh"></a>”第二天言：<a id="a-Ui"></a>“尊者跋迦梨于善解脱而得解脱。<a id="a-Uj"></a>”说此语已，<a id="a-Uk"></a>即没不现。<a id="a-Ul"></a>’此是天语，<a id="a-Um"></a>佛复记汝：<a id="a-Un"></a>‘汝于此身不起贪欲，<a id="a-Uo"></a>是则善终，<a id="a-Up"></a>后世亦善。<a id="a-Uq"></a>’”</p>
  <p id="aUr">时，<a id="a-Us"></a>彼比丘受世尊教已，<a id="a-Ut"></a>诣金师精舍跋迦梨房。</p>
  <p id="aUu">尔时，<a id="a-Uv"></a>跋迦梨语侍病者：<a id="a-Uw"></a>“汝等持绳床，<a id="a-Ux"></a>共举我身，<a id="a-Uy"></a>著精舍外，<a id="a-Uz"></a>我欲执刀自杀，<a id="a-V0"></a>不乐久生。<a id="a-V1"></a>”</p>
  <p id="aV2">时，<a id="a-V3"></a>有众多比丘出房舍，<a id="a-V4"></a>露地经行。<a id="a-V5"></a>受使比丘诣众多比丘所，<a id="a-V6"></a>问众多比丘言：<a id="a-V7"></a>“诸尊，<a id="a-V8"></a>跋迦梨比丘住在何所？<a id="a-V9"></a>”</p>
  <p id="aVA">诸比丘答言：<a id="a-VB"></a>“跋迦梨比丘告侍病者，<a id="a-VC"></a>令举绳床，<a id="a-VD"></a>出精舍外，<a id="a-VE"></a>欲执刀自杀，<a id="a-VF"></a>不乐久生。<a id="a-VG"></a>”受使比丘即诣跋迦梨所。</p>
  <p id="aVH">跋迦梨比丘遥见使比丘来，<a id="a-VI"></a>语侍病者：<a id="a-VJ"></a>“下绳床著地，<a id="a-VK"></a>彼比丘疾来，<a id="a-VL"></a>似世尊使。<a id="a-VM"></a>”彼侍病者即下绳床著地。</p>
  <p id="aVN">时，<a id="a-VO"></a>彼使比丘语跋迦梨：<a id="a-VP"></a>“世尊有教及天有所说。<a id="a-VQ"></a>”</p>
  <p id="aVR">时，<a id="a-VS"></a>跋迦梨语侍病者：<a id="a-VT"></a>“扶我著地，<a id="a-VU"></a>不可于床上受世尊教及天所说。<a id="a-VV"></a>”时，<a id="a-VW"></a>侍病者即扶跋迦梨，<a id="a-VX"></a>下置于地。</p>
  <p id="aVY">时，<a id="a-VZ"></a>跋迦梨言：<a id="a-Va"></a>“汝可宣示世尊告敕及天所说。<a id="a-Vb"></a>”</p>
  <p id="aVc">使比丘言：<a id="a-Vd"></a>“跋迦梨，<a id="a-Ve"></a>大师告汝：<a id="a-Vf"></a>‘昨夜有二天来白我言：<a id="a-Vg"></a>“跋迦梨比丘疾病困笃，<a id="a-Vh"></a>思惟解脱，<a id="a-Vi"></a>欲执刀自杀，<a id="a-Vj"></a>不乐久生。<a id="a-Vk"></a>”第二天言：<a id="a-Vl"></a>“跋迦梨比丘已于善解脱而得解脱。<a id="a-Vm"></a>”说此语已，<a id="a-Vn"></a>即没不现。<a id="a-Vo"></a>世尊复记说，<a id="a-Vp"></a>汝善于命终，<a id="a-Vq"></a>后世亦善。<a id="a-Vr"></a>’”</p>
  <p id="aVs">跋迦梨言：<a id="a-Vt"></a>“尊者，<a id="a-Vu"></a>大师善知所知，<a id="a-Vv"></a>善见所见；<a id="a-Vw"></a>彼二天者亦善知所知，<a id="a-Vx"></a>善见所见。<a id="a-Vy"></a>然我今日于色无常，<a id="a-Vz"></a>决定无疑；<a id="a-W0"></a>无常者是苦，<a id="a-W1"></a>决定无疑。<a id="a-W2"></a>若无常、<a id="a-W3"></a>苦者是变易法，<a id="a-W4"></a>于彼无有可贪、<a id="a-W5"></a>可欲，<a id="a-W6"></a>决定无疑；<a id="a-W7"></a>受、<a id="a-W8"></a>想、<a id="a-W9"></a>行、<a id="a-WA"></a>识亦复如是。<a id="a-WB"></a>然我今日疾病苦痛犹故随身，<a id="a-WC"></a>欲刀自杀，<a id="a-WD"></a>不乐久生。<a id="a-WE"></a>”即执刀自杀。</p>
  <p id="aWF">时，<a id="a-WG"></a>使比丘供养跋迦梨死身已，<a id="a-WH"></a>还诣佛所，<a id="a-WI"></a>稽首礼足，<a id="a-WJ"></a>退坐一面，<a id="a-WK"></a>白佛言：<a id="a-WL"></a>“世尊，<a id="a-WM"></a>我以世尊所敕，<a id="a-WN"></a>具告尊者跋迦梨。<a id="a-WO"></a>彼作是言：<a id="a-WP"></a>‘大师善知所知，<a id="a-WQ"></a>善见所见；<a id="a-WR"></a>彼二天者亦善知所知，<a id="a-WS"></a>善见所见。<a id="a-WT"></a>’”广说乃至执刀自杀。</p>
  <p id="aWU">尔时，<a id="a-WV"></a>世尊告诸比丘：<a id="a-WW"></a>“共诣金师精舍跋迦梨尸所。<a id="a-WX"></a>”见跋迦梨死身，<a id="a-WY"></a>有远离之色，<a id="a-WZ"></a>见已，<a id="a-Wa"></a>语诸比丘：<a id="a-Wb"></a>“汝等见是跋迦梨比丘死身在地，<a id="a-Wc"></a>有远离之色不？<a id="a-Wd"></a>”</p>
  <p id="aWe">诸比丘白佛：<a id="a-Wf"></a>“已见，<a id="a-Wg"></a>世尊。<a id="a-Wh"></a>”</p>
  <p id="aWi">复告诸比丘：<a id="a-Wj"></a>“绕跋迦梨身，<a id="a-Wk"></a>四面周匝，<a id="a-Wl"></a>有暗冥之相围绕身不？<a id="a-Wm"></a>”</p>
  <p id="aWn">诸比丘白佛：<a id="a-Wo"></a>“已见，<a id="a-Wp"></a>世尊。<a id="a-Wq"></a>”</p>
  <p id="aWr">佛告诸比丘：<a id="a-Ws"></a>“此是恶魔之像，<a id="a-Wt"></a>周匝求觅跋迦梨善男子识神当生何处。<a id="a-Wu"></a>”</p>
  <p id="aWv">佛告诸比丘：<a id="a-Ww"></a>“跋迦梨善男子不住识神，<a id="a-Wx"></a>以刀自杀。<a id="a-Wy"></a>”</p>
  <p id="aWz">尔时，<a id="a-X0"></a>世尊为彼跋迦梨说第一记。</p>
  <p id="aX1">佛说此经已，<a id="a-X2"></a>诸比丘闻佛所说，<a id="a-X3"></a>欢喜奉行。</p>
  <p id="aX4">如是我闻：<a id="a-X5"></a>一时，<a id="a-X6"></a>佛住王舍城迦兰陀竹园。<a id="a-X7"></a>时，<a id="a-X8"></a>有尊者阐陀，<a id="a-X9"></a>住那罗聚落好衣庵罗林中，<a id="a-XA"></a>疾病困笃。</p>
  <p id="aXB">时，<a id="a-XC"></a>尊者舍利弗闻尊者阐陀在那罗聚落好衣庵罗林中，<a id="a-XD"></a>疾病困笃；<a id="a-XE"></a>闻已，<a id="a-XF"></a>语尊者摩诃拘絺罗：<a id="a-XG"></a>“尊者知不？<a id="a-XH"></a>阐陀比丘在那罗聚落好衣庵罗林中疾病困笃，<a id="a-XI"></a>当往共看。<a id="a-XJ"></a>”摩诃拘絺罗默然许之。</p>
  <p id="aXK">时，<a id="a-XL"></a>尊者舍利弗与尊者摩诃拘絺罗共诣那罗聚落好衣庵罗林中，<a id="a-XM"></a>至尊者阐陀住房。</p>
  <p id="aXN">尊者阐陀遥见尊者舍利弗、<a id="a-XO"></a>尊者摩诃拘絺罗，<a id="a-XP"></a>凭床欲起。</p>
  <p id="aXQ">尊者舍利弗语尊者阐陀：<a id="a-XR"></a>“汝且莫起！<a id="a-XS"></a>”</p>
  <p id="aXT">尊者舍利弗、<a id="a-XU"></a>尊者摩诃拘絺罗坐于异床，<a id="a-XV"></a>问尊者阐陀：<a id="a-XW"></a>“云何，<a id="a-XX"></a>尊者阐陀，<a id="a-XY"></a>所患为可堪忍不？<a id="a-XZ"></a>为增、<a id="a-Xa"></a>为损？<a id="a-Xb"></a>”如前叉摩修多罗广说。</p>
  <p id="aXc">尊者阐陀言：<a id="a-Xd"></a>“我今身病，<a id="a-Xe"></a>极患苦痛，<a id="a-Xf"></a>难可堪忍。<a id="a-Xg"></a>所起之病，<a id="a-Xh"></a>但增无损，<a id="a-Xi"></a>唯欲执刀自杀，<a id="a-Xj"></a>不乐苦活。<a id="a-Xk"></a>”</p>
  <p id="aXl">尊者舍利弗言：<a id="a-Xm"></a>“尊者阐陀，<a id="a-Xn"></a>汝当努力，<a id="a-Xo"></a>莫自伤害！<a id="a-Xp"></a>若汝在世，<a id="a-Xq"></a>我当与汝来往周旋；<a id="a-Xr"></a>汝若有乏，<a id="a-Xs"></a>我当给汝如法汤药；<a id="a-Xt"></a>汝若无看病人，<a id="a-Xu"></a>我当看汝，<a id="a-Xv"></a>必令适意，<a id="a-Xw"></a>非不适意。<a id="a-Xx"></a>”</p>
  <p id="aXy">阐陀答言：<a id="a-Xz"></a>“我有供养，<a id="a-Y0"></a>那罗聚落诸婆罗门长者悉见看视，<a id="a-Y1"></a>衣被、<a id="a-Y2"></a>饮食、<a id="a-Y3"></a>卧具、<a id="a-Y4"></a>汤药无所乏少；<a id="a-Y5"></a>自有弟子修梵行者随意瞻病，<a id="a-Y6"></a>非不适意。<a id="a-Y7"></a>但我疾病苦痛逼身，<a id="a-Y8"></a>难可堪忍，<a id="a-Y9"></a>唯欲自杀，<a id="a-YA"></a>不乐苦生。<a id="a-YB"></a>”</p>
  <p id="aYC">舍利弗言：<a id="a-YD"></a>“我今问汝，<a id="a-YE"></a>随意答我。<a id="a-YF"></a>阐陀，<a id="a-YG"></a>眼及眼识、<a id="a-YH"></a>眼所识色，<a id="a-YI"></a>彼宁是我、<a id="a-YJ"></a>异我、<a id="a-YK"></a>相在不？<a id="a-YL"></a>”</p>
  <p id="aYM">阐陀答言：<a id="a-YN"></a>“不也，<a id="a-YO"></a>尊者舍利弗。<a id="a-YP"></a>”</p>
  <p id="aYQ">复问：<a id="a-YR"></a>“阐陀，<a id="a-YS"></a>耳、<a id="a-YT"></a>鼻、<a id="a-YU"></a>舌、<a id="a-YV"></a>身、<a id="a-YW"></a>意及意识、<a id="a-YX"></a>意识所识法，<a id="a-YY"></a>彼宁是我、<a id="a-YZ"></a>异我、<a id="a-Ya"></a>相在不？<a id="a-Yb"></a>”</p>
  <p id="aYc">阐陀答言：<a id="a-Yd"></a>“不也，<a id="a-Ye"></a>尊者舍利弗。<a id="a-Yf"></a>”</p>
  <p id="aYg">复问：<a id="a-Yh"></a>“阐陀，<a id="a-Yi"></a>汝于眼、<a id="a-Yj"></a>眼识及色，<a id="a-Yk"></a>为何所见、<a id="a-Yl"></a>何所识、<a id="a-Ym"></a>何所知故，<a id="a-Yn"></a>言眼、<a id="a-Yo"></a>眼识及色，<a id="a-Yp"></a>非我、<a id="a-Yq"></a>不异我、<a id="a-Yr"></a>不相在？<a id="a-Ys"></a>”</p>
  <p id="aYt">阐陀答言：<a id="a-Yu"></a>“我于眼、<a id="a-Yv"></a>眼识及色，<a id="a-Yw"></a>见灭、<a id="a-Yx"></a>知灭故，<a id="a-Yy"></a>见眼、<a id="a-Yz"></a>眼识及色，<a id="a-Z0"></a>非我、<a id="a-Z1"></a>不异我、<a id="a-Z2"></a>不相在。<a id="a-Z3"></a>”</p>
  <p id="aZ4">复问：<a id="a-Z5"></a>“阐陀，<a id="a-Z6"></a>汝于耳、<a id="a-Z7"></a>鼻、<a id="a-Z8"></a>舌、<a id="a-Z9"></a>身、<a id="a-ZA"></a>意、<a id="a-ZB"></a>意识及法，<a id="a-ZC"></a>何所见何所知故，<a id="a-ZD"></a>于意、<a id="a-ZE"></a>意识及法，<a id="a-ZF"></a>见非我、<a id="a-ZG"></a>不异我、<a id="a-ZH"></a>不相在？<a id="a-ZI"></a>”</p>
  <p id="aZJ">阐陀答言：<a id="a-ZK"></a>“尊者舍利弗，<a id="a-ZL"></a>我于意、<a id="a-ZM"></a>意识及法，<a id="a-ZN"></a>见灭、<a id="a-ZO"></a>知灭故，<a id="a-ZP"></a>于意、<a id="a-ZQ"></a>意识及法，<a id="a-ZR"></a>见非我、<a id="a-ZS"></a>不异我、<a id="a-ZT"></a>不相在。<a id="a-ZU"></a>尊者舍利弗，<a id="a-ZV"></a>然我今日身病苦痛，<a id="a-ZW"></a>不能堪忍，<a id="a-ZX"></a>欲以刀自杀，<a id="a-ZY"></a>不乐苦生。<a id="a-ZZ"></a>”</p>
  <p id="aZa">时，<a id="a-Zb"></a>尊者摩诃拘絺罗语尊者阐陀：<a id="a-Zc"></a>“汝今当于大师修习正念，<a id="a-Zd"></a>如所说句：<a id="a-Ze"></a>有所依者，<a id="a-Zf"></a>则为动摇；<a id="a-Zg"></a>动摇者，<a id="a-Zh"></a>有所趣向；<a id="a-Zi"></a>趣向者，<a id="a-Zj"></a>为不休息；<a id="a-Zk"></a>不休息者，<a id="a-Zl"></a>则随趣往来；<a id="a-Zm"></a>随趣往来者，<a id="a-Zn"></a>则有未来生死；<a id="a-Zo"></a>有未来生死故，<a id="a-Zp"></a>有未来出没；<a id="a-Zq"></a>有未来出没故，<a id="a-Zr"></a>则有生、<a id="a-Zs"></a>老、<a id="a-Zt"></a>病、<a id="a-Zu"></a>死、<a id="a-Zv"></a>忧、<a id="a-Zw"></a>悲、<a id="a-Zx"></a>苦恼，<a id="a-Zy"></a>如是纯大苦聚集。<a id="a-Zz"></a>如所说句：<a id="a-a0"></a>无所依者，<a id="a-a1"></a>则不动摇；<a id="a-a2"></a>不动摇者，<a id="a-a3"></a>得无趣向；<a id="a-a4"></a>无趣向者，<a id="a-a5"></a>则有止息；<a id="a-a6"></a>有止息故，<a id="a-a7"></a>则不随趣往来；<a id="a-a8"></a>不随趣往来，<a id="a-a9"></a>则无未来出没；<a id="a-aA"></a>无未来出没者，<a id="a-aB"></a>则无生、<a id="a-aC"></a>老、<a id="a-aD"></a>病、<a id="a-aE"></a>死、<a id="a-aF"></a>忧、<a id="a-aG"></a>悲、<a id="a-aH"></a>恼苦，<a id="a-aI"></a>如是纯大苦聚灭。<a id="a-aJ"></a>”</p>
  <p id="aaK">阐陀言：<a id="a-aL"></a>“尊者摩诃拘絺罗，<a id="a-aM"></a>我供养世尊事，<a id="a-aN"></a>于今毕矣！<a id="a-aO"></a>随顺善逝，<a id="a-aP"></a>今已毕矣！<a id="a-aQ"></a>适意，<a id="a-aR"></a>非不适意。<a id="a-aS"></a>弟子所作，<a id="a-aT"></a>于今已作。<a id="a-aU"></a>若复有余弟子所作供养师者，<a id="a-aV"></a>亦当如是供养大师，<a id="a-aW"></a>适意，<a id="a-aX"></a>非不适意。<a id="a-aY"></a>然我今日身病苦痛，<a id="a-aZ"></a>难可堪忍，<a id="a-aa"></a>唯欲以刀自杀，<a id="a-ab"></a>不乐苦生。<a id="a-ac"></a>”</p>
  <p id="aad">尔时，<a id="a-ae"></a>尊者阐陀即于那罗聚落好衣庵罗林中以刀自杀。</p>
  <p id="aaf">时，<a id="a-ag"></a>尊者舍利弗供养尊者阐陀舍利已，<a id="a-ah"></a>往诣佛所，<a id="a-ai"></a>稽首礼足，<a id="a-aj"></a>退住一面，<a id="a-ak"></a>白佛言：<a id="a-al"></a>“世尊，<a id="a-am"></a>尊者阐陀于那罗聚落好衣庵罗林中以刀自杀。<a id="a-an"></a>云何，<a id="a-ao"></a>世尊，<a id="a-ap"></a>彼尊者阐陀当至何趣？<a id="a-aq"></a>云何受生？<a id="a-ar"></a>后世云何？<a id="a-as"></a>”</p>
  <p id="aat">佛告尊者舍利弗：<a id="a-au"></a>“彼不自记说言：<a id="a-av"></a>‘尊者摩诃拘絺罗，<a id="a-aw"></a>我供养世尊，<a id="a-ax"></a>于今已毕；<a id="a-ay"></a>随顺善逝，<a id="a-az"></a>于今已毕，<a id="a-b0"></a>适意，<a id="a-b1"></a>非不适意。<a id="a-b2"></a>若复有余供养大师者，<a id="a-b3"></a>当如是作，<a id="a-b4"></a>适意，<a id="a-b5"></a>非不适意’耶？<a id="a-b6"></a>”</p>
  <p id="ab7">尔时，<a id="a-b8"></a>尊者舍利弗复问：<a id="a-b9"></a>“世尊，<a id="a-bA"></a>彼尊者阐陀先于镇珍尼婆罗门聚落，<a id="a-bB"></a>有供养家、<a id="a-bC"></a>极亲厚家、<a id="a-bD"></a>善言语家。<a id="a-bE"></a>”</p>
  <p id="abF">佛告舍利弗：<a id="a-bG"></a>“如是，<a id="a-bH"></a>舍利弗，<a id="a-bI"></a>正智、<a id="a-bJ"></a>正善解脱善男子，<a id="a-bK"></a>有供养家、<a id="a-bL"></a>亲厚家、<a id="a-bM"></a>善言语家。<a id="a-bN"></a>舍利弗，<a id="a-bO"></a>我不说彼有大过。<a id="a-bP"></a>若有舍此身，<a id="a-bQ"></a>余身相续者，<a id="a-bR"></a>我说彼等则有大过；<a id="a-bS"></a>若有舍此身已，<a id="a-bT"></a>余身不相续者，<a id="a-bU"></a>我不说彼有大过也。<a id="a-bV"></a>无大过故，<a id="a-bW"></a>于那罗聚落好衣庵罗林中以刀自杀。<a id="a-bX"></a>”</p>
  <p id="abY">如是，<a id="a-bZ"></a>世尊为彼尊者阐陀说第一记。</p>
  <p id="aba">佛说此经已，<a id="a-bb"></a>尊者舍利弗欢喜作礼而去。</p>
 </body>
</html>