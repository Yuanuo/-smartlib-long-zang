<!doctype html>
<html id="z3IBUAJXs" data-ver="2208">
 <head>
  <meta charset="utf-8">
  <meta author="昙摩难提">
  <meta library="龙藏">
  <meta catalog="小乘阿含部">
  <meta period="符秦">
 </head>
 <body>
  <h1 id="a1">增壹阿含经卷第二十</h1>
  <h2 id="a2">声闻品第二十八</h2>
  <p id="a3">闻如是：<a id="a-4"></a>一时，<a id="a-5"></a>佛在罗阅城迦兰陀竹园所，<a id="a-6"></a>与大比丘众五百人俱。</p>
  <p id="a7">是时，<a id="a-8"></a>四大声闻集在一处，<a id="a-9"></a>而作是说：<a id="a-A"></a>“我等共观此罗阅城中，<a id="a-B"></a>谁有不供奉佛、<a id="a-C"></a>法、<a id="a-D"></a>众作功德者，<a id="a-E"></a>由来无信者，<a id="a-F"></a>当劝令信如来、<a id="a-G"></a>法、<a id="a-H"></a>僧。<a id="a-I"></a>”尊者目大揵连、<a id="a-J"></a>尊者迦葉、<a id="a-K"></a>尊者阿那律、<a id="a-L"></a>尊者宾头卢。</p>
  <p id="aM">尔时，<a id="a-N"></a>有长者名跋提，<a id="a-O"></a>饶财多宝，<a id="a-P"></a>不可称计，<a id="a-Q"></a>金、<a id="a-R"></a>银、<a id="a-S"></a>珍宝、<a id="a-T"></a>砗磲、<a id="a-U"></a>玛瑙、<a id="a-V"></a>真珠、<a id="a-W"></a>珀琥、<a id="a-X"></a>象马、<a id="a-Y"></a>车乘、<a id="a-Z"></a>奴婢、<a id="a-a"></a>仆从，<a id="a-b"></a>皆悉备具。<a id="a-c"></a>又复悭贪，<a id="a-d"></a>不肯布施，<a id="a-e"></a>于佛、<a id="a-f"></a>法、<a id="a-g"></a>众无有毫厘之善，<a id="a-h"></a>无有笃信，<a id="a-i"></a>故福已尽，<a id="a-j"></a>更不造新，<a id="a-k"></a>恒怀邪见：<a id="a-l"></a>无施、<a id="a-m"></a>无福、<a id="a-n"></a>亦无受者，<a id="a-o"></a>亦无今世、<a id="a-p"></a>后世、<a id="a-q"></a>善恶之报，<a id="a-r"></a>亦无父母及得阿罗汉者，<a id="a-s"></a>亦复无有而取证者。<a id="a-t"></a>彼长者有七重门，<a id="a-u"></a>门门有守人，<a id="a-v"></a>不得使乞者诣门。<a id="a-w"></a>复以铁笼络覆中庭中，<a id="a-x"></a>恐有飞鸟来至庭中。</p>
  <p id="ay">长者有姊名难陀，<a id="a-z"></a>亦复悭贪，<a id="a-10"></a>不肯惠施，<a id="a-11"></a>不种功德之本，<a id="a-12"></a>故者已灭，<a id="a-13"></a>更不造新，<a id="a-14"></a>亦怀邪见：<a id="a-15"></a>无施、<a id="a-16"></a>无福、<a id="a-17"></a>亦无受者，<a id="a-18"></a>亦无今世、<a id="a-19"></a>后世、<a id="a-1A"></a>善恶之报，<a id="a-1B"></a>亦无父母、<a id="a-1C"></a>得阿罗汉，<a id="a-1D"></a>亦复无有而取证者。<a id="a-1E"></a>难陀门户亦有七重，<a id="a-1F"></a>亦有守门人，<a id="a-1G"></a>不令有来乞者。<a id="a-1H"></a>亦复以铁笼覆上，<a id="a-1I"></a>不使飞鸟来入家中。</p>
  <p id="a1J">“我等今日可使难陀母笃信佛、<a id="a-1K"></a>法、<a id="a-1L"></a>众。<a id="a-1M"></a>”</p>
  <p id="a1N">尔时，<a id="a-1O"></a>跋提长者清旦食饼。<a id="a-1P"></a>是时，<a id="a-1Q"></a>尊者阿那律到时，<a id="a-1R"></a>著衣持钵，<a id="a-1S"></a>便从长者舍地中踊出，<a id="a-1T"></a>舒钵向长者。<a id="a-1U"></a>是时，<a id="a-1V"></a>长者极怀愁忧，<a id="a-1W"></a>即授少许饼与阿那律。<a id="a-1X"></a>是时，<a id="a-1Y"></a>阿那律得饼已，<a id="a-1Z"></a>还诣所在。</p>
  <p id="a1a">是时，<a id="a-1b"></a>长者便兴瞋恚，<a id="a-1c"></a>语守门人言：<a id="a-1d"></a>“我有教敕：<a id="a-1e"></a>‘无令有人入门内。<a id="a-1f"></a>’何故使人来入？<a id="a-1g"></a>”</p>
  <p id="a1h">时，<a id="a-1i"></a>守门者报曰：<a id="a-1j"></a>“门合牢固，<a id="a-1k"></a>不知此道士为从何来？<a id="a-1l"></a>”</p>
  <p id="a1m">尔时，<a id="a-1n"></a>长者默然不言。</p>
  <p id="a1o">时，<a id="a-1p"></a>长者已食饼竟，<a id="a-1q"></a>次食鱼肉。<a id="a-1r"></a>尊者大迦葉著衣持钵，<a id="a-1s"></a>诣长者家，<a id="a-1t"></a>从地中踊出，<a id="a-1u"></a>舒钵向长者。<a id="a-1v"></a>时，<a id="a-1w"></a>长者甚怀愁忧，<a id="a-1x"></a>授小许鱼肉与之。<a id="a-1y"></a>是时，<a id="a-1z"></a>迦葉得肉，<a id="a-20"></a>便于彼没，<a id="a-21"></a>还归所在。</p>
  <p id="a22">是时，<a id="a-23"></a>长者倍复瞋恚，<a id="a-24"></a>语守门者言：<a id="a-25"></a>“我先有教令：<a id="a-26"></a>‘不使人入家中。<a id="a-27"></a>’何故复使二沙门入家乞食？<a id="a-28"></a>”</p>
  <p id="a29">时，<a id="a-2A"></a>守门人报曰：<a id="a-2B"></a>“我等不见此沙门为从何来入？<a id="a-2C"></a>”</p>
  <p id="a2D">长者报曰：<a id="a-2E"></a>“此秃头沙门善于幻术，<a id="a-2F"></a>狂惑世人，<a id="a-2G"></a>无有正行。<a id="a-2H"></a>”</p>
  <p id="a2I">尔时，<a id="a-2J"></a>长者妇去长者不远而坐观之。<a id="a-2K"></a>然此长者妇是质多长者妹，<a id="a-2L"></a>从摩师山中取之。<a id="a-2M"></a>时，<a id="a-2N"></a>妇语长者言：<a id="a-2O"></a>“可自护口，<a id="a-2P"></a>勿作是语，<a id="a-2Q"></a>言：<a id="a-2R"></a>‘沙门学于幻术。<a id="a-2S"></a>’所以然者？<a id="a-2T"></a>此诸沙门有大威神，<a id="a-2U"></a>所以来至长者家者，<a id="a-2V"></a>多所饶益。<a id="a-2W"></a>长者，<a id="a-2X"></a>竟识先前比丘者乎？<a id="a-2Y"></a>”</p>
  <p id="a2Z">长者报曰：<a id="a-2a"></a>“我不识之。<a id="a-2b"></a>”</p>
  <p id="a2c">时，<a id="a-2d"></a>妇报言：<a id="a-2e"></a>“长者，<a id="a-2f"></a>颇闻迦毗罗卫国斛净王子名阿那律，<a id="a-2g"></a>当生之时，<a id="a-2h"></a>此地六变震动，<a id="a-2i"></a>绕舍一由旬内，<a id="a-2j"></a>伏藏自出？<a id="a-2k"></a>”</p>
  <p id="a2l">长者报言：<a id="a-2m"></a>“我闻有阿那律，<a id="a-2n"></a>然不见之耳！<a id="a-2o"></a>”</p>
  <p id="a2p">时，<a id="a-2q"></a>妇语长者言：<a id="a-2r"></a>“此豪族之子，<a id="a-2s"></a>舍居家已，<a id="a-2t"></a>出家学道，<a id="a-2u"></a>修于梵行，<a id="a-2v"></a>得阿罗汉道，<a id="a-2w"></a>天眼第一，<a id="a-2x"></a>无有出者。<a id="a-2y"></a>然如来亦说：<a id="a-2z"></a>‘我弟子中天眼第一，<a id="a-30"></a>所谓阿那律比丘是。<a id="a-31"></a>’次第二比丘来入乞者，<a id="a-32"></a>为识不乎？<a id="a-33"></a>”</p>
  <p id="a34">长者报言：<a id="a-35"></a>“我不识之。<a id="a-36"></a>”</p>
  <p id="a37">其妇语言：<a id="a-38"></a>“长者，<a id="a-39"></a>颇闻此罗阅城内大梵志名迦毗罗，<a id="a-3A"></a>饶财多宝，<a id="a-3B"></a>不可称计，<a id="a-3C"></a>有九百九十九头耕牛田作？<a id="a-3D"></a>”</p>
  <p id="a3E">长者报言：<a id="a-3F"></a>“我躬自见此梵志身。<a id="a-3G"></a>”</p>
  <p id="a3H">其妇报言：<a id="a-3I"></a>“长者，<a id="a-3J"></a>颇闻彼梵志息，<a id="a-3K"></a>名曰比波罗耶檀那，<a id="a-3L"></a>身作金色，<a id="a-3M"></a>妇名婆陀，<a id="a-3N"></a>女中殊胜者，<a id="a-3O"></a>设举紫磨金在前犹黑比白？<a id="a-3P"></a>”</p>
  <p id="a3Q">长者报言：<a id="a-3R"></a>“我闻此梵志有子，<a id="a-3S"></a>名曰比波罗耶檀那，<a id="a-3T"></a>然复不见。<a id="a-3U"></a>”</p>
  <p id="a3V">其妇报言：<a id="a-3W"></a>“向者，<a id="a-3X"></a>后来比丘即是。<a id="a-3Y"></a>其身舍此玉女之宝，<a id="a-3Z"></a>出家学道，<a id="a-3a"></a>今得阿罗汉，<a id="a-3b"></a>恒行头陀，<a id="a-3c"></a>诸有头陀之行具足法者，<a id="a-3d"></a>无有出尊迦葉上也。<a id="a-3e"></a>世尊亦说：<a id="a-3f"></a>‘我弟子中第一比丘头陀行者，<a id="a-3g"></a>所谓大迦葉是。<a id="a-3h"></a>’今长者快得善利，<a id="a-3i"></a>乃使贤圣之人来至此间乞食。<a id="a-3j"></a>我观此义已，<a id="a-3k"></a>故作是言：<a id="a-3l"></a>‘善自护口，<a id="a-3m"></a>莫诽谤贤圣之人，<a id="a-3n"></a>言作幻化。<a id="a-3o"></a>’此释迦弟子皆有神德，<a id="a-3p"></a>当说此语。<a id="a-3q"></a>”</p>
  <p id="a3r">时，<a id="a-3s"></a>尊者大目揵连著衣持钵，<a id="a-3t"></a>飞腾虚空，<a id="a-3u"></a>诣长者家，<a id="a-3v"></a>破此铁笼，<a id="a-3w"></a>落在虚空中，<a id="a-3x"></a>结跏趺坐。</p>
  <p id="a3y">是时，<a id="a-3z"></a>跋提长者见目揵连在虚空中坐，<a id="a-40"></a>便怀恐怖，<a id="a-41"></a>而作是说：<a id="a-42"></a>“汝是天耶？<a id="a-43"></a>”</p>
  <p id="a44">目连报言：<a id="a-45"></a>“我非天也。<a id="a-46"></a>”</p>
  <p id="a47">长者问言：<a id="a-48"></a>“汝是乾沓惒耶？<a id="a-49"></a>”</p>
  <p id="a4A">目连报言：<a id="a-4B"></a>“我非乾沓惒。<a id="a-4C"></a>”</p>
  <p id="a4D">长者问言：<a id="a-4E"></a>“汝是鬼耶？<a id="a-4F"></a>”</p>
  <p id="a4G">目连报言：<a id="a-4H"></a>“我非鬼也。<a id="a-4I"></a>”</p>
  <p id="a4J">长者问言：<a id="a-4K"></a>“汝是罗刹啖人鬼耶？<a id="a-4L"></a>”</p>
  <p id="a4M">目连报言：<a id="a-4N"></a>“我亦非罗刹啖人鬼也。<a id="a-4O"></a>”</p>
  <p id="a4P">是时，<a id="a-4Q"></a>跋提长者便说此偈：</p>
  <p id="a4R">“为天？<a id="a-4S"></a>乾沓惒？<a id="a-4T"></a>罗刹？<a id="a-4U"></a>鬼神耶？</p>
  <p id="a4V">又言非是天、<a id="a-4W"></a>罗刹、<a id="a-4X"></a>鬼神者，</p>
  <p id="a4Y">不似乾沓惒，<a id="a-4Z"></a>方域所游行，</p>
  <p id="a4a">汝今名何等？<a id="a-4b"></a>我今欲得知。<a id="a-4c"></a>”</p>
  <p id="a4d">尔时，<a id="a-4e"></a>目连复以偈报曰：</p>
  <p id="a4f">“非天、<a id="a-4g"></a>乾沓惒，<a id="a-4h"></a>非鬼、<a id="a-4i"></a>罗刹种，</p>
  <p id="a4j">三世得解脱，<a id="a-4k"></a>今我是人身。</p>
  <p id="a4l">所可降伏魔，<a id="a-4m"></a>成于无上道，</p>
  <p id="a4n">师名释迦文，<a id="a-4o"></a>我名大目连。<a id="a-4p"></a>”</p>
  <p id="a4q">是时，<a id="a-4r"></a>跋提长者语目连言：<a id="a-4s"></a>“比丘，<a id="a-4t"></a>何所诫敕？<a id="a-4u"></a>”</p>
  <p id="a4v">目连报言：<a id="a-4w"></a>“我今欲与汝说法，<a id="a-4x"></a>善思念之。<a id="a-4y"></a>”</p>
  <p id="a4z">时，<a id="a-50"></a>长者复作是念：<a id="a-51"></a>“此诸道士长夜著于饮食。<a id="a-52"></a>然今欲论者，<a id="a-53"></a>正当论饮食耳！<a id="a-54"></a>若当从我索食者，<a id="a-55"></a>我当言无也。<a id="a-56"></a>”然复作是念：<a id="a-57"></a>“我今少多听此人所说。<a id="a-58"></a>”尔时，<a id="a-59"></a>目连知长者心中所念，<a id="a-5A"></a>便说此偈：</p>
  <p id="a5B">“如来说二施：<a id="a-5C"></a>法施及财施；</p>
  <p id="a5D">今当说法施，<a id="a-5E"></a>专心一意听。<a id="a-5F"></a>”</p>
  <p id="a5G">是时，<a id="a-5H"></a>长者闻当说法施，<a id="a-5I"></a>便怀欢喜，<a id="a-5J"></a>语目连言：<a id="a-5K"></a>“愿时演说，<a id="a-5L"></a>闻当知之。<a id="a-5M"></a>”</p>
  <p id="a5N">目连报言：<a id="a-5O"></a>“长者当知：<a id="a-5P"></a>如来说五事大施，<a id="a-5Q"></a>尽形寿当念修行。<a id="a-5R"></a>”</p>
  <p id="a5S">时，<a id="a-5T"></a>长者复作是念：<a id="a-5U"></a>“目连向者欲说法施行，<a id="a-5V"></a>今复言有五大施。<a id="a-5W"></a>”是时，<a id="a-5X"></a>目连知长者心中所念，<a id="a-5Y"></a>复告长者言：<a id="a-5Z"></a>“如来说有二大施，<a id="a-5a"></a>所谓法施、<a id="a-5b"></a>财施。<a id="a-5c"></a>我今当说法施，<a id="a-5d"></a>不说财施。<a id="a-5e"></a>”</p>
  <p id="a5f">长者报言：<a id="a-5g"></a>“何者是五大施？<a id="a-5h"></a>”</p>
  <p id="a5i">目连报言：<a id="a-5j"></a>“一者、<a id="a-5k"></a>不得杀生，<a id="a-5l"></a>此名为大施，<a id="a-5m"></a>长者，<a id="a-5n"></a>当尽形寿修行之；<a id="a-5o"></a>二者、<a id="a-5p"></a>不盗，<a id="a-5q"></a>名为大施，<a id="a-5r"></a>当尽形寿修行；<a id="a-5s"></a>不淫、<a id="a-5t"></a>不妄语、<a id="a-5u"></a>不饮酒，<a id="a-5v"></a>当尽形寿而修行之。<a id="a-5w"></a>是谓，<a id="a-5x"></a>长者，<a id="a-5y"></a>有此五大施，<a id="a-5z"></a>当念修行。<a id="a-60"></a>”</p>
  <p id="a61">是时，<a id="a-62"></a>跋提长者闻此语已，<a id="a-63"></a>极怀欢喜，<a id="a-64"></a>而作是念：<a id="a-65"></a>“释迦文佛所说甚妙。<a id="a-66"></a>今所演说者，<a id="a-67"></a>乃不用宝物。<a id="a-68"></a>如我今日不堪杀生，<a id="a-69"></a>此可得奉行。<a id="a-6A"></a>又我家中饶财多宝，<a id="a-6B"></a>终不偷盗，<a id="a-6C"></a>此亦是我之所行。<a id="a-6D"></a>又我家中有上妙之女，<a id="a-6E"></a>终不淫他，<a id="a-6F"></a>是我之所行。<a id="a-6G"></a>又我不好妄语之人，<a id="a-6H"></a>何况自当妄语，<a id="a-6I"></a>此亦是我之所行。<a id="a-6J"></a>如今日意不念酒，<a id="a-6K"></a>何况自尝，<a id="a-6L"></a>此亦是我之所行。<a id="a-6M"></a>”是时，<a id="a-6N"></a>长者语目连言：<a id="a-6O"></a>“此五施者我能奉行。<a id="a-6P"></a>”</p>
  <p id="a6Q">是时，<a id="a-6R"></a>长者心中作是念：<a id="a-6S"></a>“我今可饭此目连。<a id="a-6T"></a>”长者仰头语目连言：<a id="a-6U"></a>“可屈神下顾，<a id="a-6V"></a>就此而坐。<a id="a-6W"></a>”</p>
  <p id="a6X">是时，<a id="a-6Y"></a>目连寻声下坐。<a id="a-6Z"></a>是时，<a id="a-6a"></a>跋提长者躬自办种种饮食与目连。<a id="a-6b"></a>目连食讫，<a id="a-6c"></a>行净水，<a id="a-6d"></a>长者作是念：<a id="a-6e"></a>“可持一端氎奉上目连。<a id="a-6f"></a>”</p>
  <p id="a6g">是时，<a id="a-6h"></a>入藏内而选取白氎，<a id="a-6i"></a>欲取不好者，<a id="a-6j"></a>便得好者；<a id="a-6k"></a>寻复舍之，<a id="a-6l"></a>而更取氎，<a id="a-6m"></a>又故尔好；<a id="a-6n"></a>舍之，<a id="a-6o"></a>复更取之。</p>
  <p id="a6p">是时，<a id="a-6q"></a>目连知长者心中所念，<a id="a-6r"></a>便说此偈：</p>
  <p id="a6s">“施与心斗诤，<a id="a-6t"></a>此福贤所弃；</p>
  <p id="a6u">施时非斗时，<a id="a-6v"></a>可时随心施。<a id="a-6w"></a>”</p>
  <p id="a6x">尔时，<a id="a-6y"></a>长者便作是念：<a id="a-6z"></a>“今目连知我心中所念。<a id="a-70"></a>”便持白氎奉上目连。</p>
  <p id="a71">是时，<a id="a-72"></a>目连即与咒愿：</p>
  <p id="a73">“观察施第一，<a id="a-74"></a>知有贤圣人，</p>
  <p id="a75">施中最为上，<a id="a-76"></a>良田生果实。<a id="a-77"></a>”</p>
  <p id="a78">时，<a id="a-79"></a>目连咒愿巳，<a id="a-7A"></a>受此白氎，<a id="a-7B"></a>使长者受福无穷。</p>
  <p id="a7C">是时，<a id="a-7D"></a>长者便在一面坐，<a id="a-7E"></a>目连渐与说法妙论，<a id="a-7F"></a>所谓论者：<a id="a-7G"></a>施论、<a id="a-7H"></a>戒论、<a id="a-7I"></a>生天之论，<a id="a-7J"></a>欲不净想，<a id="a-7K"></a>出要为乐。<a id="a-7L"></a>诸佛世尊所说之法——苦、<a id="a-7M"></a>集、<a id="a-7N"></a>尽、<a id="a-7O"></a>道，<a id="a-7P"></a>时目连尽与说之，<a id="a-7Q"></a>即于座上得法眼净。<a id="a-7R"></a>如极净之衣易染为色，<a id="a-7S"></a>此跋提长者亦复如是，<a id="a-7T"></a>即于座上得法眼净，<a id="a-7U"></a>以得法见法、<a id="a-7V"></a>无有狐疑，<a id="a-7W"></a>而受五戒，<a id="a-7X"></a>自归佛、<a id="a-7Y"></a>法、<a id="a-7Z"></a>圣众。<a id="a-7a"></a>时，<a id="a-7b"></a>目连以见长者得法眼净，<a id="a-7c"></a>便说此偈：</p>
  <p id="a7d">“如来所说经，<a id="a-7e"></a>根原悉备具，</p>
  <p id="a7f">眼净无瑕秽，<a id="a-7g"></a>无疑无犹豫。<a id="a-7h"></a>”</p>
  <p id="a7i">是时，<a id="a-7j"></a>跋提长者白目连曰：<a id="a-7k"></a>“自今已后恒受我请，<a id="a-7l"></a>及四部众，<a id="a-7m"></a>当供给衣被、<a id="a-7n"></a>饭食、<a id="a-7o"></a>床卧具、<a id="a-7p"></a>病瘦医药，<a id="a-7q"></a>无所爱惜。<a id="a-7r"></a>”是时，<a id="a-7s"></a>目连与长者说法已，<a id="a-7t"></a>便从座起而去。</p>
  <p id="a7u">余大声闻尊者大迦葉、<a id="a-7v"></a>尊者阿那律，<a id="a-7w"></a>语尊者宾头卢言：<a id="a-7x"></a>“我等已度跋提长者，<a id="a-7y"></a>汝今可往降彼老母难陀。<a id="a-7z"></a>”</p>
  <p id="a80">宾头卢报曰：<a id="a-81"></a>“此事大佳！<a id="a-82"></a>”</p>
  <p id="a83">尔时，<a id="a-84"></a>老母难陀躬作酥饼。<a id="a-85"></a>尔时，<a id="a-86"></a>尊者宾头卢到时，<a id="a-87"></a>著衣持钵，<a id="a-88"></a>入罗阅城乞食。<a id="a-89"></a>渐渐至老母难陀舍，<a id="a-8A"></a>从地中踊出，<a id="a-8B"></a>舒手持钵，<a id="a-8C"></a>从老母难陀乞食。<a id="a-8D"></a>是时，<a id="a-8E"></a>老母见宾头卢已，<a id="a-8F"></a>极怀瞋恚，<a id="a-8G"></a>并作是恶言：<a id="a-8H"></a>“比丘当知：<a id="a-8I"></a>设汝眼脱者，<a id="a-8J"></a>我终不与汝食也！<a id="a-8K"></a>”</p>
  <p id="a8L">是时，<a id="a-8M"></a>宾头卢即入三昧，<a id="a-8N"></a>使双眼脱出。<a id="a-8O"></a>是时，<a id="a-8P"></a>母难陀倍复瞋恚，<a id="a-8Q"></a>复作恶言：<a id="a-8R"></a>“正使沙门空中倒悬者，<a id="a-8S"></a>终不与汝食！<a id="a-8T"></a>”</p>
  <p id="a8U">是时，<a id="a-8V"></a>尊者宾头卢复以三昧力，<a id="a-8W"></a>在空中倒悬。<a id="a-8X"></a>时，<a id="a-8Y"></a>母难陀倍复瞋恚，<a id="a-8Z"></a>而作恶言：<a id="a-8a"></a>“正使沙门举身烟出者，<a id="a-8b"></a>我终不与汝食！<a id="a-8c"></a>”</p>
  <p id="a8d">是时，<a id="a-8e"></a>宾头卢复以三昧力，<a id="a-8f"></a>举身出烟。<a id="a-8g"></a>是时，<a id="a-8h"></a>老母见已，<a id="a-8i"></a>倍复恚怒，<a id="a-8j"></a>而作是语：<a id="a-8k"></a>“正使沙门举身燃者，<a id="a-8l"></a>我终不与汝食也！<a id="a-8m"></a>”</p>
  <p id="a8n">是时，<a id="a-8o"></a>宾头卢即以三昧，<a id="a-8p"></a>使身体尽燃。<a id="a-8q"></a>老母见已，<a id="a-8r"></a>复作是语：<a id="a-8s"></a>“正使沙门举身出水者，<a id="a-8t"></a>我终不与汝食也！<a id="a-8u"></a>”</p>
  <p id="a8v">时，<a id="a-8w"></a>宾头卢复以三昧力，<a id="a-8x"></a>便举身皆出水。<a id="a-8y"></a>老母见已，<a id="a-8z"></a>复作是语：<a id="a-90"></a>“正使沙门在我前死者，<a id="a-91"></a>我终不与汝食也！<a id="a-92"></a>”</p>
  <p id="a93">是时，<a id="a-94"></a>尊者宾头卢即入灭尽三昧，<a id="a-95"></a>无出入息，<a id="a-96"></a>在老母前死。<a id="a-97"></a>时，<a id="a-98"></a>老母以不见出入息，<a id="a-99"></a>即怀恐怖，<a id="a-9A"></a>衣毛皆竖，<a id="a-9B"></a>而作是语：<a id="a-9C"></a>“此沙门释种子，<a id="a-9D"></a>多所识知，<a id="a-9E"></a>国王所敬，<a id="a-9F"></a>设闻在我家死者，<a id="a-9G"></a>必遭官事，<a id="a-9H"></a>恐不免济。<a id="a-9I"></a>”并作是语：<a id="a-9J"></a>“沙门还活者，<a id="a-9K"></a>我当与沙门食！<a id="a-9L"></a>”是时，<a id="a-9M"></a>宾头卢即从三昧起。</p>
  <p id="a9N">时，<a id="a-9O"></a>母难陀复作是念：<a id="a-9P"></a>“此饼极大，<a id="a-9Q"></a>当更作小者与之。<a id="a-9R"></a>”时，<a id="a-9S"></a>老母取少许面作饼，<a id="a-9T"></a>饼遂长大。<a id="a-9U"></a>老母见已，<a id="a-9V"></a>复作是念：<a id="a-9W"></a>“此饼极大，<a id="a-9X"></a>当更作小者。<a id="a-9Y"></a>”然饼遂大，<a id="a-9Z"></a>当取先前作者持与之。<a id="a-9a"></a>便前取之，<a id="a-9b"></a>然复诸饼皆共相连。<a id="a-9c"></a>时，<a id="a-9d"></a>母难陀语宾头卢曰：<a id="a-9e"></a>“比丘，<a id="a-9f"></a>须食者便自取，<a id="a-9g"></a>何故相娆乃尔？<a id="a-9h"></a>”</p>
  <p id="a9i">宾头卢报曰：<a id="a-9j"></a>“大姊当知：<a id="a-9k"></a>我不须食，<a id="a-9l"></a>但须老母欲有所说耳！<a id="a-9m"></a>”</p>
  <p id="a9n">母难陀报曰：<a id="a-9o"></a>“比丘，<a id="a-9p"></a>何所诫敕？<a id="a-9q"></a>”</p>
  <p id="a9r">宾头卢曰：<a id="a-9s"></a>“老母今当知：<a id="a-9t"></a>尔持此饼往诣世尊所，<a id="a-9u"></a>若世尊有所诫敕者，<a id="a-9v"></a>我等当共奉行。<a id="a-9w"></a>”</p>
  <p id="a9x">老母报曰：<a id="a-9y"></a>“此事甚快。<a id="a-9z"></a>”</p>
  <p id="aA0">是时，<a id="a-A1"></a>老母躬负此饼，<a id="a-A2"></a>从尊者宾头卢后往至世尊所；<a id="a-A3"></a>到已，<a id="a-A4"></a>头面礼足，<a id="a-A5"></a>在一面立。</p>
  <p id="aA6">尔时，<a id="a-A7"></a>宾头卢白世尊曰：<a id="a-A8"></a>“此母难陀是跋提长者姊，<a id="a-A9"></a>悭贪独食，<a id="a-AA"></a>不肯施人。<a id="a-AB"></a>惟愿世尊为说笃信之法，<a id="a-AC"></a>使得开解！<a id="a-AD"></a>”</p>
  <p id="aAE">尔时，<a id="a-AF"></a>世尊告母难陀：<a id="a-AG"></a>“汝今持饼施与如来及与比丘僧。<a id="a-AH"></a>”</p>
  <p id="aAI">是时，<a id="a-AJ"></a>母难陀即以奉上如来及余比丘僧，<a id="a-AK"></a>故有遗余饼在。<a id="a-AL"></a>母难陀白世尊言：<a id="a-AM"></a>“故有残饼。<a id="a-AN"></a>”</p>
  <p id="aAO">世尊曰：<a id="a-AP"></a>“更饭佛、<a id="a-AQ"></a>比丘僧。<a id="a-AR"></a>”</p>
  <p id="aAS">母难陀受佛教令，<a id="a-AT"></a>复持此饼饭佛及比丘僧，<a id="a-AU"></a>然后复故有饼在。<a id="a-AV"></a>是时，<a id="a-AW"></a>世尊告母难陀：<a id="a-AX"></a>“汝今当持此饼与比丘尼众、<a id="a-AY"></a>优婆塞、<a id="a-AZ"></a>优婆夷众。<a id="a-Aa"></a>”</p>
  <p id="aAb">然故有饼在。<a id="a-Ac"></a>世尊告曰：<a id="a-Ad"></a>“可持此饼施与诸贫穷者。<a id="a-Ae"></a>”</p>
  <p id="aAf">然故有饼在。<a id="a-Ag"></a>世尊告曰：<a id="a-Ah"></a>“可持此饼弃于净地，<a id="a-Ai"></a>若著极清净水中。<a id="a-Aj"></a>所以然者？<a id="a-Ak"></a>我终不见沙门、<a id="a-Al"></a>婆罗门、<a id="a-Am"></a>天及人民能消此饼，<a id="a-An"></a>除如来、<a id="a-Ao"></a>至真、<a id="a-Ap"></a>等正觉。<a id="a-Aq"></a>”</p>
  <p id="aAr">对曰：<a id="a-As"></a>“如是，<a id="a-At"></a>世尊。<a id="a-Au"></a>”是时，<a id="a-Av"></a>母难陀即以此饼，<a id="a-Aw"></a>舍著净水中，<a id="a-Ax"></a>即时火焰起。<a id="a-Ay"></a>母难陀见已，<a id="a-Az"></a>寻怀恐惧，<a id="a-B0"></a>往至世尊所，<a id="a-B1"></a>头面礼足，<a id="a-B2"></a>在一面坐。</p>
  <p id="aB3">是时，<a id="a-B4"></a>世尊渐与说法，<a id="a-B5"></a>所谓论者：<a id="a-B6"></a>施论、<a id="a-B7"></a>戒论、<a id="a-B8"></a>生天之论，<a id="a-B9"></a>欲不净想，<a id="a-BA"></a>漏为秽污，<a id="a-BB"></a>出家为要。<a id="a-BC"></a>尔时，<a id="a-BD"></a>世尊以见母难陀心意开解，<a id="a-BE"></a>诸佛世尊常所说法——苦、<a id="a-BF"></a>集、<a id="a-BG"></a>尽、<a id="a-BH"></a>道，<a id="a-BI"></a>尔时世尊尽与母难陀说之。</p>
  <p id="aBJ">是时，<a id="a-BK"></a>老母即于座上得法眼净。<a id="a-BL"></a>犹如白氎易染为色，<a id="a-BM"></a>此亦如是，<a id="a-BN"></a>时母难陀诸尘垢尽，<a id="a-BO"></a>得法眼净。<a id="a-BP"></a>彼以得法、<a id="a-BQ"></a>成法，<a id="a-BR"></a>无有狐疑，<a id="a-BS"></a>已度犹豫，<a id="a-BT"></a>得无所畏，<a id="a-BU"></a>而承事三尊，<a id="a-BV"></a>受持五戒。<a id="a-BW"></a>尔时，<a id="a-BX"></a>世尊重与说法，<a id="a-BY"></a>使发欢喜。</p>
  <p id="aBZ">尔时，<a id="a-Ba"></a>难陀白世尊曰：<a id="a-Bb"></a>“自今已后，<a id="a-Bc"></a>使四部之众在我家取施，<a id="a-Bd"></a>自今已去恒常布施，<a id="a-Be"></a>修诸功德，<a id="a-Bf"></a>奉诸贤圣。<a id="a-Bg"></a>”即从座起，<a id="a-Bh"></a>头面礼足，<a id="a-Bi"></a>便退而去。</p>
  <p id="aBj">是时，<a id="a-Bk"></a>跋提长者及母难陀，<a id="a-Bl"></a>有弟名曰优婆迦尼，<a id="a-Bm"></a>是阿阇世王少小同好，<a id="a-Bn"></a>极相爱念。<a id="a-Bo"></a>尔时，<a id="a-Bp"></a>优婆迦尼长者经营田作，<a id="a-Bq"></a>闻兄跋提及姊难陀受如来法化；<a id="a-Br"></a>闻已，<a id="a-Bs"></a>欢喜踊跃，<a id="a-Bt"></a>不能自胜，<a id="a-Bu"></a>七日之中不复睡眠，<a id="a-Bv"></a>亦不饮食。<a id="a-Bw"></a>是时，<a id="a-Bx"></a>长者办田作已，<a id="a-By"></a>还诣罗阅城中道，<a id="a-Bz"></a>复作是念：<a id="a-C0"></a>“我今先至世尊所，<a id="a-C1"></a>然后到家。<a id="a-C2"></a>”尔时，<a id="a-C3"></a>长者往至世尊所，<a id="a-C4"></a>头面礼足，<a id="a-C5"></a>在一面坐。</p>
  <p id="aC6">尔时，<a id="a-C7"></a>长者白世尊曰：<a id="a-C8"></a>“我兄跋提及姊难陀，<a id="a-C9"></a>受如来法化乎？<a id="a-CA"></a>”</p>
  <p id="aCB">世尊告曰：<a id="a-CC"></a>“如是，<a id="a-CD"></a>长者，<a id="a-CE"></a>今跋提、<a id="a-CF"></a>难陀以见四谛，<a id="a-CG"></a>修诸善法。<a id="a-CH"></a>”</p>
  <p id="aCI">尔时，<a id="a-CJ"></a>优婆迦尼长者白世尊曰：<a id="a-CK"></a>“我等居门极获大利。<a id="a-CL"></a>”</p>
  <p id="aCM">世尊告曰：<a id="a-CN"></a>“如是，<a id="a-CO"></a>长者，<a id="a-CP"></a>如汝所言，<a id="a-CQ"></a>汝今父母极获大利，<a id="a-CR"></a>种后世之福！<a id="a-CS"></a>”</p>
  <p id="aCT">尔时，<a id="a-CU"></a>世尊与长者说微妙之法。<a id="a-CV"></a>长者闻法已，<a id="a-CW"></a>即从座起，<a id="a-CX"></a>头面礼足，<a id="a-CY"></a>便退而去，<a id="a-CZ"></a>往诣王阿阇世所，<a id="a-Ca"></a>在一面坐。</p>
  <p id="aCb">尔时，<a id="a-Cc"></a>王问长者曰：<a id="a-Cd"></a>“汝兄及姊受如来化耶？<a id="a-Ce"></a>”</p>
  <p id="aCf">对曰：<a id="a-Cg"></a>“如是，<a id="a-Ch"></a>大王。<a id="a-Ci"></a>”</p>
  <p id="aCj">王闻此语，<a id="a-Ck"></a>欢喜踊跃，<a id="a-Cl"></a>不能自胜，<a id="a-Cm"></a>即击钟鸣鼓，<a id="a-Cn"></a>告敕城内：<a id="a-Co"></a>“自今已后，<a id="a-Cp"></a>无令事佛之家有所赀输，<a id="a-Cq"></a>亦使事佛之人来迎去送。<a id="a-Cr"></a>所以然者？<a id="a-Cs"></a>此皆是我道法兄弟。<a id="a-Ct"></a>”</p>
  <p id="aCu">尔时，<a id="a-Cv"></a>王阿阇世出种种饮食持与长者。<a id="a-Cw"></a>时长者便作是念：<a id="a-Cx"></a>“我竟不闻世尊说夫优婆塞之法，<a id="a-Cy"></a>为应食何等食？<a id="a-Cz"></a>应饮何等浆？<a id="a-D0"></a>我今先往至世尊所，<a id="a-D1"></a>问此义，<a id="a-D2"></a>然后当食。<a id="a-D3"></a>”</p>
  <p id="aD4">尔时，<a id="a-D5"></a>长者告左右一人曰：<a id="a-D6"></a>“汝往至世尊所，<a id="a-D7"></a>到已，<a id="a-D8"></a>头面礼足，<a id="a-D9"></a>持我声而白世尊云：<a id="a-DA"></a>‘优婆迦尼长者白世尊曰：<a id="a-DB"></a>夫贤者之法当持几戒？<a id="a-DC"></a>又犯几戒非清信士？<a id="a-DD"></a>当应食何等食？<a id="a-DE"></a>饮何等浆？<a id="a-DF"></a>’”</p>
  <p id="aDG">尔时，<a id="a-DH"></a>彼人受长者教，<a id="a-DI"></a>往至世尊所，<a id="a-DJ"></a>头面礼足，<a id="a-DK"></a>在一面立。<a id="a-DL"></a>尔时，<a id="a-DM"></a>彼人持长者名，<a id="a-DN"></a>白世尊曰：<a id="a-DO"></a>“夫清信士之法应持几戒？<a id="a-DP"></a>犯几戒非优婆塞？<a id="a-DQ"></a>又应食何等食？<a id="a-DR"></a>饮何等浆？<a id="a-DS"></a>”</p>
  <p id="aDT">世尊告曰：<a id="a-DU"></a>“汝今当知食有二种，<a id="a-DV"></a>有可亲近，<a id="a-DW"></a>有不可亲近。<a id="a-DX"></a>云何为二？<a id="a-DY"></a>若亲近食时，<a id="a-DZ"></a>起不善法，<a id="a-Da"></a>善法有损，<a id="a-Db"></a>此食不可亲近；<a id="a-Dc"></a>若得食时，<a id="a-Dd"></a>善法增益，<a id="a-De"></a>不善法损，<a id="a-Df"></a>此食可亲近。<a id="a-Dg"></a>浆亦有二事，<a id="a-Dh"></a>若得浆时，<a id="a-Di"></a>起不善法，<a id="a-Dj"></a>善法有损，<a id="a-Dk"></a>此不可亲近；<a id="a-Dl"></a>若得浆时，<a id="a-Dm"></a>不善法损，<a id="a-Dn"></a>善法有益，<a id="a-Do"></a>此可亲近。<a id="a-Dp"></a>夫清信士之法，<a id="a-Dq"></a>限戒有五，<a id="a-Dr"></a>其中能持一戒、<a id="a-Ds"></a>二戒、<a id="a-Dt"></a>三戒、<a id="a-Du"></a>四戒，<a id="a-Dv"></a>乃至五戒，<a id="a-Dw"></a>皆当持之。<a id="a-Dx"></a>当再三问能持者使持之；<a id="a-Dy"></a>若清信士犯一戒已，<a id="a-Dz"></a>身坏命终，<a id="a-E0"></a>生地狱中。<a id="a-E1"></a>若复清信士奉持一戒，<a id="a-E2"></a>生善处天上，<a id="a-E3"></a>何况二、<a id="a-E4"></a>三、<a id="a-E5"></a>四、<a id="a-E6"></a>五？<a id="a-E7"></a>”是时，<a id="a-E8"></a>彼人从佛受教已，<a id="a-E9"></a>头面礼足，<a id="a-EA"></a>便退而去。</p>
  <p id="aEB">彼人去不远，<a id="a-EC"></a>是时世尊告诸比丘：<a id="a-ED"></a>“自今已后，<a id="a-EE"></a>听授优婆塞五戒及三自归。<a id="a-EF"></a>若比丘欲授清信士、<a id="a-EG"></a>女戒时，<a id="a-EH"></a>教使露臂、<a id="a-EI"></a>叉手合掌，<a id="a-EJ"></a>教称姓名，<a id="a-EK"></a>归佛、<a id="a-EL"></a>法、<a id="a-EM"></a>众；<a id="a-EN"></a>再三教称姓名，<a id="a-EO"></a>归佛、<a id="a-EP"></a>法、<a id="a-EQ"></a>众；<a id="a-ER"></a>复更自称：<a id="a-ES"></a>‘我今已归佛，<a id="a-ET"></a>归法，<a id="a-EU"></a>归比丘僧。<a id="a-EV"></a>’如释迦文佛最初五百贾客受三自归，<a id="a-EW"></a>尽形寿不杀、<a id="a-EX"></a>不盗、<a id="a-EY"></a>不淫、<a id="a-EZ"></a>不欺、<a id="a-Ea"></a>不饮酒。<a id="a-Eb"></a>若持一戒，<a id="a-Ec"></a>余封四戒；<a id="a-Ed"></a>若受二戒，<a id="a-Ee"></a>余封三戒；<a id="a-Ef"></a>若受三戒，<a id="a-Eg"></a>余封二戒；<a id="a-Eh"></a>若受四戒，<a id="a-Ei"></a>余封一戒；<a id="a-Ej"></a>若受五戒，<a id="a-Ek"></a>当具足持之。<a id="a-El"></a>”</p>
  <p id="aEm">尔时，<a id="a-En"></a>诸比丘闻佛所说，<a id="a-Eo"></a>欢喜奉行。</p>
  <p id="aEp">闻如是：<a id="a-Eq"></a>一时，<a id="a-Er"></a>佛在舍卫国祇树给孤独园。</p>
  <p id="aEs">尔时，<a id="a-Et"></a>世尊告诸比丘：<a id="a-Eu"></a>“今日月有四重翳，<a id="a-Ev"></a>使不得放光明。<a id="a-Ew"></a>何等为四？<a id="a-Ex"></a>一者、<a id="a-Ey"></a>云也，<a id="a-Ez"></a>二者、<a id="a-F0"></a>风尘，<a id="a-F1"></a>三者、<a id="a-F2"></a>烟，<a id="a-F3"></a>四者、<a id="a-F4"></a>阿须伦，<a id="a-F5"></a>使覆日月不得放光明。<a id="a-F6"></a>是谓，<a id="a-F7"></a>比丘日月有此四翳，<a id="a-F8"></a>使日月不得放大光明。<a id="a-F9"></a>此亦如是，<a id="a-FA"></a>比丘，<a id="a-FB"></a>有四结覆蔽人心不得开解。<a id="a-FC"></a>云何为四？<a id="a-FD"></a>一者、<a id="a-FE"></a>欲结，<a id="a-FF"></a>覆蔽人心不得开解；<a id="a-FG"></a>二者、<a id="a-FH"></a>瞋恚，<a id="a-FI"></a>三者、<a id="a-FJ"></a>愚痴，<a id="a-FK"></a>四者、<a id="a-FL"></a>利养，<a id="a-FM"></a>覆蔽人心不得开解。<a id="a-FN"></a>是谓，<a id="a-FO"></a>比丘，<a id="a-FP"></a>有此四结覆蔽人心不得开解，<a id="a-FQ"></a>当求方便，<a id="a-FR"></a>灭此四结。<a id="a-FS"></a>如是，<a id="a-FT"></a>诸比丘，<a id="a-FU"></a>当作是学！<a id="a-FV"></a>”</p>
  <p id="aFW">尔时，<a id="a-FX"></a>诸比丘闻佛所说，<a id="a-FY"></a>欢喜奉行。</p>
  <p id="aFZ">闻如是：<a id="a-Fa"></a>一时，<a id="a-Fb"></a>佛在阿罗毗祠侧。<a id="a-Fc"></a>尔时，<a id="a-Fd"></a>极为盛寒，<a id="a-Fe"></a>树木凋落。</p>
  <p id="aFf">尔时，<a id="a-Fg"></a>手阿罗婆长者子出彼城中，<a id="a-Fh"></a>在外经行，<a id="a-Fi"></a>渐来至世尊所；<a id="a-Fj"></a>到已，<a id="a-Fk"></a>头面礼足，<a id="a-Fl"></a>在一面坐。<a id="a-Fm"></a>尔时，<a id="a-Fn"></a>彼长者子白世尊言：<a id="a-Fo"></a>“不审宿昔之中得善眠乎？<a id="a-Fp"></a>”</p>
  <p id="aFq">世尊告曰：<a id="a-Fr"></a>“如是，<a id="a-Fs"></a>童子，<a id="a-Ft"></a>快善眠也。<a id="a-Fu"></a>”</p>
  <p id="aFv">时，<a id="a-Fw"></a>长者子白佛：<a id="a-Fx"></a>“今盛寒日，<a id="a-Fy"></a>万物凋落，<a id="a-Fz"></a>然复世尊坐用草蓐，<a id="a-G0"></a>所著衣裳，<a id="a-G1"></a>极为单薄，<a id="a-G2"></a>云何世尊作是说：<a id="a-G3"></a>‘我快得善眠？<a id="a-G4"></a>’”</p>
  <p id="aG5">世尊告曰：<a id="a-G6"></a>“童子，<a id="a-G7"></a>谛听！<a id="a-G8"></a>我今还问汝，<a id="a-G9"></a>随所报之。<a id="a-GA"></a>犹如长者家牢治屋舍，<a id="a-GB"></a>无有风尘，<a id="a-GC"></a>然彼屋中有床蓐氍氀毾[毯-炎+登]，<a id="a-GD"></a>事事俱具。<a id="a-GE"></a>有四玉女颜貌端正，<a id="a-GF"></a>面如桃华，<a id="a-GG"></a>世之希有，<a id="a-GH"></a>视无厌足。<a id="a-GI"></a>燃好明灯，<a id="a-GJ"></a>然彼长者快得善眠乎？<a id="a-GK"></a>”</p>
  <p id="aGL">长者子报曰：<a id="a-GM"></a>“如是，<a id="a-GN"></a>世尊，<a id="a-GO"></a>有好床卧，<a id="a-GP"></a>快得善眠。<a id="a-GQ"></a>”</p>
  <p id="aGR">世尊告曰：<a id="a-GS"></a>“云何，<a id="a-GT"></a>长者子，<a id="a-GU"></a>若彼人快得善眠，<a id="a-GV"></a>时有欲意起，<a id="a-GW"></a>缘此欲意不得眠乎？<a id="a-GX"></a>”</p>
  <p id="aGY">长者子对曰：<a id="a-GZ"></a>“如是，<a id="a-Ga"></a>世尊，<a id="a-Gb"></a>若彼人欲意起者，<a id="a-Gc"></a>便不得眠也。<a id="a-Gd"></a>”</p>
  <p id="aGe">世尊告曰：<a id="a-Gf"></a>“如彼欲意盛者，<a id="a-Gg"></a>今如来永尽无余，<a id="a-Gh"></a>无复根本，<a id="a-Gi"></a>更不复兴。<a id="a-Gj"></a>云何，<a id="a-Gk"></a>长者子，<a id="a-Gl"></a>设有瞋恚、<a id="a-Gm"></a>愚痴心起者，<a id="a-Gn"></a>岂得善眠乎？<a id="a-Go"></a>”</p>
  <p id="aGp">童子报言：<a id="a-Gq"></a>“不得善眠也。<a id="a-Gr"></a>所以然者？<a id="a-Gs"></a>由有三毒心故。<a id="a-Gt"></a>”</p>
  <p id="aGu">世尊告曰：<a id="a-Gv"></a>“如来今日无复此心，<a id="a-Gw"></a>永尽无余，<a id="a-Gx"></a>亦无根本。<a id="a-Gy"></a>童子当知：<a id="a-Gz"></a>我今当说四种之座。<a id="a-H0"></a>云何为四？<a id="a-H1"></a>有卑座、<a id="a-H2"></a>有天座、<a id="a-H3"></a>有梵座、<a id="a-H4"></a>有佛座。<a id="a-H5"></a>童子当知：<a id="a-H6"></a>卑座者，<a id="a-H7"></a>是转轮圣王座也；<a id="a-H8"></a>天坐者，<a id="a-H9"></a>释提桓因坐也；<a id="a-HA"></a>梵坐者，<a id="a-HB"></a>梵天王之坐也；<a id="a-HC"></a>佛坐者，<a id="a-HD"></a>是四谛之坐也。<a id="a-HE"></a>卑坐者，<a id="a-HF"></a>向须陀洹坐也；<a id="a-HG"></a>天坐者，<a id="a-HH"></a>得须陀洹坐也；<a id="a-HI"></a>梵坐者，<a id="a-HJ"></a>向斯陀含坐也；<a id="a-HK"></a>佛坐者，<a id="a-HL"></a>四意止之坐也。<a id="a-HM"></a>卑坐者，<a id="a-HN"></a>得斯陀含之坐也；<a id="a-HO"></a>天坐者，<a id="a-HP"></a>向阿那含之坐也；<a id="a-HQ"></a>梵坐者，<a id="a-HR"></a>得阿那含果坐也；<a id="a-HS"></a>佛坐者，<a id="a-HT"></a>四等之坐也。<a id="a-HU"></a>卑坐者，<a id="a-HV"></a>欲界之坐也；<a id="a-HW"></a>天坐者，<a id="a-HX"></a>色界之坐也；<a id="a-HY"></a>梵坐者，<a id="a-HZ"></a>无色界之坐也；<a id="a-Ha"></a>佛坐者，<a id="a-Hb"></a>四神足之坐也。</p>
  <p id="aHc">“是故，<a id="a-Hd"></a>童子，<a id="a-He"></a>如来以坐四神足座，<a id="a-Hf"></a>快得善眠，<a id="a-Hg"></a>于中不起淫、<a id="a-Hh"></a>怒、<a id="a-Hi"></a>痴，<a id="a-Hj"></a>以不起此三毒之心，<a id="a-Hk"></a>便于无余涅槃界而般涅槃：<a id="a-Hl"></a>生死已尽，<a id="a-Hm"></a>梵行已立，<a id="a-Hn"></a>所作已办，<a id="a-Ho"></a>更不复受有，<a id="a-Hp"></a>如实知之。<a id="a-Hq"></a>是故，<a id="a-Hr"></a>长者子，<a id="a-Hs"></a>我观此义已，<a id="a-Ht"></a>是故说如来快得善眠。<a id="a-Hu"></a>”</p>
  <p id="aHv">尔时，<a id="a-Hw"></a>长者子便说此偈：</p>
  <p id="aHx">“相见日极久，<a id="a-Hy"></a>梵志般涅槃，</p>
  <p id="aHz">以逮如来力，<a id="a-I0"></a>明眼取灭度。</p>
  <p id="aI1">卑座及天座，<a id="a-I2"></a>梵座及佛座，</p>
  <p id="aI3">如来悉分别，<a id="a-I4"></a>是故得善眠。</p>
  <p id="aI5">自归人中尊，<a id="a-I6"></a>亦归人中上，</p>
  <p id="aI7">我今未能知，<a id="a-I8"></a>为依何等禅？<a id="a-I9"></a>”</p>
  <p id="aIA">长者子作是语已，<a id="a-IB"></a>世尊然可之。<a id="a-IC"></a>是时，<a id="a-ID"></a>长者子便作是念：<a id="a-IE"></a>“世尊以然可，<a id="a-IF"></a>我极怀欢喜，<a id="a-IG"></a>不能自胜。<a id="a-IH"></a>”即从座起，<a id="a-II"></a>头面礼足，<a id="a-IJ"></a>便退而去。</p>
  <p id="aIK">尔时，<a id="a-IL"></a>彼童子闻佛所说，<a id="a-IM"></a>欢喜奉行。</p>
  <p id="aIN">闻如是：<a id="a-IO"></a>一时，<a id="a-IP"></a>佛在罗阅城耆阇崛山中，<a id="a-IQ"></a>与大比丘众五百人俱。</p>
  <p id="aIR">尔时，<a id="a-IS"></a>世尊从静室起，<a id="a-IT"></a>下灵鹫山，<a id="a-IU"></a>及将鹿头梵志，<a id="a-IV"></a>而渐游行到大畏冢间。<a id="a-IW"></a>尔时，<a id="a-IX"></a>世尊取死人髑髅授与梵志，<a id="a-IY"></a>作是说：<a id="a-IZ"></a>“汝今，<a id="a-Ia"></a>梵志，<a id="a-Ib"></a>明于星宿，<a id="a-Ic"></a>又兼医药能疗治众病，<a id="a-Id"></a>皆解诸趣，<a id="a-Ie"></a>亦复能知人死因缘。<a id="a-If"></a>我今问汝，<a id="a-Ig"></a>此是何人髑髅？<a id="a-Ih"></a>为是男耶？<a id="a-Ii"></a>为是女乎？<a id="a-Ij"></a>复由何病而取命终？<a id="a-Ik"></a>”</p>
  <p id="aIl">是时，<a id="a-Im"></a>梵志即取髑髅反覆观察，<a id="a-In"></a>又复以手而取击之，<a id="a-Io"></a>白世尊曰：<a id="a-Ip"></a>“此是男子髑髅，<a id="a-Iq"></a>非女人也。<a id="a-Ir"></a>”</p>
  <p id="aIs">世尊告曰：<a id="a-It"></a>“如是，<a id="a-Iu"></a>梵志，<a id="a-Iv"></a>如汝所言，<a id="a-Iw"></a>此是男子，<a id="a-Ix"></a>非女人也。<a id="a-Iy"></a>”</p>
  <p id="aIz">世尊问曰：<a id="a-J0"></a>“由何命终？<a id="a-J1"></a>”</p>
  <p id="aJ2">梵志复以手捉击之，<a id="a-J3"></a>白世尊言：<a id="a-J4"></a>“此众病集凑，<a id="a-J5"></a>百节酸疼，<a id="a-J6"></a>故致命终。<a id="a-J7"></a>”</p>
  <p id="aJ8">世尊告曰：<a id="a-J9"></a>“当以何方治之？<a id="a-JA"></a>”</p>
  <p id="aJB">鹿头梵志白佛言：<a id="a-JC"></a>“当取呵梨勒果，<a id="a-JD"></a>并取蜜和之，<a id="a-JE"></a>然后服之，<a id="a-JF"></a>此病得愈。<a id="a-JG"></a>”</p>
  <p id="aJH">世尊告曰：<a id="a-JI"></a>“善哉！<a id="a-JJ"></a>如汝所言，<a id="a-JK"></a>设此人得此药者，<a id="a-JL"></a>亦不命终。<a id="a-JM"></a>此人今日命终为生何处？<a id="a-JN"></a>”</p>
  <p id="aJO">时，<a id="a-JP"></a>梵志闻已，<a id="a-JQ"></a>复捉髑髅击之，<a id="a-JR"></a>白世尊言：<a id="a-JS"></a>“此人命终生三恶趣，<a id="a-JT"></a>不生善处。<a id="a-JU"></a>”</p>
  <p id="aJV">世尊告曰：<a id="a-JW"></a>“如是，<a id="a-JX"></a>梵志，<a id="a-JY"></a>如汝所言，<a id="a-JZ"></a>生三恶趣，<a id="a-Ja"></a>不生善处。<a id="a-Jb"></a>”</p>
  <p id="aJc">是时，<a id="a-Jd"></a>世尊复更捉一髑髅授与梵志，<a id="a-Je"></a>问梵志曰：<a id="a-Jf"></a>“此是何人？<a id="a-Jg"></a>男耶？<a id="a-Jh"></a>女耶？<a id="a-Ji"></a>”</p>
  <p id="aJj">是时，<a id="a-Jk"></a>梵志复以手击之，<a id="a-Jl"></a>白世尊言：<a id="a-Jm"></a>“此髑髅，<a id="a-Jn"></a>女人身也。<a id="a-Jo"></a>”</p>
  <p id="aJp">世尊告曰：<a id="a-Jq"></a>“由何疹病致此命终？<a id="a-Jr"></a>”</p>
  <p id="aJs">是时，<a id="a-Jt"></a>鹿头梵志复以手击之，<a id="a-Ju"></a>白世尊言：<a id="a-Jv"></a>“此女人怀妊故致命终。<a id="a-Jw"></a>”</p>
  <p id="aJx">世尊告曰：<a id="a-Jy"></a>“此女人者，<a id="a-Jz"></a>由何命终？<a id="a-K0"></a>”</p>
  <p id="aK1">梵志白佛：<a id="a-K2"></a>“此女人者，<a id="a-K3"></a>产月未满，<a id="a-K4"></a>复以产儿故致命终。<a id="a-K5"></a>”</p>
  <p id="aK6">世尊告曰：<a id="a-K7"></a>“善哉！<a id="a-K8"></a>善哉！<a id="a-K9"></a>梵志，<a id="a-KA"></a>如汝所言。<a id="a-KB"></a>又彼怀妊以何方治？<a id="a-KC"></a>”</p>
  <p id="aKD">梵志白佛：<a id="a-KE"></a>“如此病者，<a id="a-KF"></a>当须好酥醍醐，<a id="a-KG"></a>服之则差。<a id="a-KH"></a>”</p>
  <p id="aKI">世尊告曰：<a id="a-KJ"></a>“如是！<a id="a-KK"></a>如是！<a id="a-KL"></a>如汝所言。<a id="a-KM"></a>今此女人以取命终，<a id="a-KN"></a>为生何处？<a id="a-KO"></a>”</p>
  <p id="aKP">梵志白佛：<a id="a-KQ"></a>“此女人以取命终，<a id="a-KR"></a>生畜生中。<a id="a-KS"></a>”</p>
  <p id="aKT">世尊告曰：<a id="a-KU"></a>“善哉！<a id="a-KV"></a>善哉！<a id="a-KW"></a>梵志，<a id="a-KX"></a>如汝所言。<a id="a-KY"></a>”</p>
  <p id="aKZ">是时，<a id="a-Ka"></a>世尊复更捉一髑髅授与梵志，<a id="a-Kb"></a>问梵志曰：<a id="a-Kc"></a>“男耶？<a id="a-Kd"></a>女耶？<a id="a-Ke"></a>”</p>
  <p id="aKf">是时，<a id="a-Kg"></a>梵志复以手击之，<a id="a-Kh"></a>白世尊言：<a id="a-Ki"></a>“此髑髅者，<a id="a-Kj"></a>男子之身。<a id="a-Kk"></a>”</p>
  <p id="aKl">世尊告曰：<a id="a-Km"></a>“善哉！<a id="a-Kn"></a>善哉！<a id="a-Ko"></a>如汝所言。<a id="a-Kp"></a>由何疹病致此命终？<a id="a-Kq"></a>”</p>
  <p id="aKr">梵志复以手击之，<a id="a-Ks"></a>白世尊言：<a id="a-Kt"></a>“此人命终，<a id="a-Ku"></a>饮食过差，<a id="a-Kv"></a>又遇暴下，<a id="a-Kw"></a>故致命终。<a id="a-Kx"></a>”</p>
  <p id="aKy">世尊告曰：<a id="a-Kz"></a>“此病以何方治？<a id="a-L0"></a>”</p>
  <p id="aL1">梵志白佛：<a id="a-L2"></a>“三日之中绝粮不食，<a id="a-L3"></a>便得除愈。<a id="a-L4"></a>”</p>
  <p id="aL5">世尊告曰：<a id="a-L6"></a>“善哉！<a id="a-L7"></a>善哉！<a id="a-L8"></a>如汝所言。<a id="a-L9"></a>此人命终为生何处？<a id="a-LA"></a>”</p>
  <p id="aLB">是时，<a id="a-LC"></a>梵志复以手击之，<a id="a-LD"></a>白世尊言：<a id="a-LE"></a>“此人命终生饿鬼中。<a id="a-LF"></a>所以然者？<a id="a-LG"></a>意想著水故。<a id="a-LH"></a>”</p>
  <p id="aLI">世尊告曰：<a id="a-LJ"></a>“善哉！<a id="a-LK"></a>善哉！<a id="a-LL"></a>如汝所言。<a id="a-LM"></a>”</p>
  <p id="aLN">尔时，<a id="a-LO"></a>世尊复更捉一髑髅授与梵志，<a id="a-LP"></a>问梵志曰：<a id="a-LQ"></a>“男耶？<a id="a-LR"></a>女耶？<a id="a-LS"></a>”</p>
  <p id="aLT">是时，<a id="a-LU"></a>梵志复以手击之，<a id="a-LV"></a>白世尊言：<a id="a-LW"></a>“此髑髅者，<a id="a-LX"></a>女人之身。<a id="a-LY"></a>”</p>
  <p id="aLZ">世尊告曰：<a id="a-La"></a>“善哉！<a id="a-Lb"></a>善哉！<a id="a-Lc"></a>如汝所言。<a id="a-Ld"></a>此人命终由何疹病？<a id="a-Le"></a>”</p>
  <p id="aLf">梵志复以手击之，<a id="a-Lg"></a>白世尊言：<a id="a-Lh"></a>“当产之时以取命终。<a id="a-Li"></a>”</p>
  <p id="aLj">世尊告曰：<a id="a-Lk"></a>“云何当产之时以取命终？<a id="a-Ll"></a>”</p>
  <p id="aLm">梵志复以手击之，<a id="a-Ln"></a>白世尊言：<a id="a-Lo"></a>“此女人身，<a id="a-Lp"></a>气力虚竭，<a id="a-Lq"></a>又复饥饿，<a id="a-Lr"></a>以致命终。<a id="a-Ls"></a>”</p>
  <p id="aLt">世尊告曰：<a id="a-Lu"></a>“此人命终为生何处？<a id="a-Lv"></a>”</p>
  <p id="aLw">是时，<a id="a-Lx"></a>梵志复以手击之，<a id="a-Ly"></a>白世尊言：<a id="a-Lz"></a>“此人命终生于人道。<a id="a-M0"></a>”</p>
  <p id="aM1">世尊告曰：<a id="a-M2"></a>“夫饿死之人欲生善处者，<a id="a-M3"></a>此事不然，<a id="a-M4"></a>生三恶趣者可有此理。<a id="a-M5"></a>”</p>
  <p id="aM6">是时，<a id="a-M7"></a>梵志复以手击之，<a id="a-M8"></a>白世尊言：<a id="a-M9"></a>“此女人者，<a id="a-MA"></a>持戒完具而取命终。<a id="a-MB"></a>”</p>
  <p id="aMC">世尊告曰：<a id="a-MD"></a>“善哉！<a id="a-ME"></a>善哉！<a id="a-MF"></a>如汝所言，<a id="a-MG"></a>彼女人身，<a id="a-MH"></a>持戒完具致此命终。<a id="a-MI"></a>所以然者？<a id="a-MJ"></a>夫有男子、<a id="a-MK"></a>女人，<a id="a-ML"></a>禁戒完具者，<a id="a-MM"></a>设命终时，<a id="a-MN"></a>当堕二趣：<a id="a-MO"></a>若天上、<a id="a-MP"></a>人中。<a id="a-MQ"></a>”</p>
  <p id="aMR">尔时，<a id="a-MS"></a>世尊复捉一髑髅授与梵志，<a id="a-MT"></a>问曰：<a id="a-MU"></a>“男耶？<a id="a-MV"></a>女耶？<a id="a-MW"></a>”</p>
  <p id="aMX">是时，<a id="a-MY"></a>梵志复以手击之，<a id="a-MZ"></a>白世尊言：<a id="a-Ma"></a>“此髑髅者，<a id="a-Mb"></a>男子之身。<a id="a-Mc"></a>”</p>
  <p id="aMd">世尊告曰：<a id="a-Me"></a>“善哉！<a id="a-Mf"></a>善哉！<a id="a-Mg"></a>如汝所言。<a id="a-Mh"></a>此人由何疹病致此命终？<a id="a-Mi"></a>”</p>
  <p id="aMj">梵志复以手击之，<a id="a-Mk"></a>白世尊言：<a id="a-Ml"></a>“此人无病，<a id="a-Mm"></a>为人所害，<a id="a-Mn"></a>故致命终。<a id="a-Mo"></a>”</p>
  <p id="aMp">世尊告曰：<a id="a-Mq"></a>“善哉！<a id="a-Mr"></a>善哉！<a id="a-Ms"></a>如汝所言，<a id="a-Mt"></a>为人所害，<a id="a-Mu"></a>故致命终。<a id="a-Mv"></a>”</p>
  <p id="aMw">世尊告曰：<a id="a-Mx"></a>“此人命终为生何处？<a id="a-My"></a>”</p>
  <p id="aMz">是时，<a id="a-N0"></a>梵志复以手击之，<a id="a-N1"></a>白世尊言：<a id="a-N2"></a>“此人命终生善处天上。<a id="a-N3"></a>”</p>
  <p id="aN4">世尊告曰：<a id="a-N5"></a>“如汝所言，<a id="a-N6"></a>前论、<a id="a-N7"></a>后论而不相应。<a id="a-N8"></a>”</p>
  <p id="aN9">梵志白佛：<a id="a-NA"></a>“以何缘本而不相应？<a id="a-NB"></a>”</p>
  <p id="aNC">世尊告曰：<a id="a-ND"></a>“诸有男女之类，<a id="a-NE"></a>为人所害而取命终，<a id="a-NF"></a>尽生三恶趣，<a id="a-NG"></a>汝云何言生善处天上乎？<a id="a-NH"></a>”</p>
  <p id="aNI">梵志复以手击之，<a id="a-NJ"></a>白世尊言：<a id="a-NK"></a>“此人奉持五戒，<a id="a-NL"></a>兼行十善，<a id="a-NM"></a>故致命终生善处天上。<a id="a-NN"></a>”</p>
  <p id="aNO">世尊告曰：<a id="a-NP"></a>“善哉！<a id="a-NQ"></a>善哉！<a id="a-NR"></a>如汝所言，<a id="a-NS"></a>持戒之人无所触犯，<a id="a-NT"></a>生善处天上。<a id="a-NU"></a>”</p>
  <p id="aNV">世尊复重告曰：<a id="a-NW"></a>“此人为持几戒而取命终？<a id="a-NX"></a>”</p>
  <p id="aNY">是时，<a id="a-NZ"></a>梵志复专精一意，<a id="a-Na"></a>无他异想，<a id="a-Nb"></a>以手击之，<a id="a-Nc"></a>白世尊言：<a id="a-Nd"></a>“持一戒耶？<a id="a-Ne"></a>非耶？<a id="a-Nf"></a>二、<a id="a-Ng"></a>三、<a id="a-Nh"></a>四、<a id="a-Ni"></a>五耶？<a id="a-Nj"></a>非耶？<a id="a-Nk"></a>然此人持八关斋法而取命终。<a id="a-Nl"></a>”</p>
  <p id="aNm">世尊告曰：<a id="a-Nn"></a>“善哉！<a id="a-No"></a>善哉！<a id="a-Np"></a>如汝所言，<a id="a-Nq"></a>持八关斋而取命终。<a id="a-Nr"></a>”</p>
  <p id="aNs">尔时，<a id="a-Nt"></a>东方境界普香山南有优陀延比丘，<a id="a-Nu"></a>于无余涅槃界而取般涅槃。<a id="a-Nv"></a>尔时，<a id="a-Nw"></a>世尊屈伸臂顷，<a id="a-Nx"></a>往取彼髑髅来授与梵志，<a id="a-Ny"></a>问梵志曰：<a id="a-Nz"></a>“男耶？<a id="a-O0"></a>女耶？<a id="a-O1"></a>”</p>
  <p id="aO2">是时，<a id="a-O3"></a>梵志复以手击之，<a id="a-O4"></a>白世尊言：<a id="a-O5"></a>“我观此髑髅，<a id="a-O6"></a>元本亦复非男，<a id="a-O7"></a>又复非女。<a id="a-O8"></a>所以然者？<a id="a-O9"></a>我观此髑髅，<a id="a-OA"></a>亦不见生，<a id="a-OB"></a>亦不见断，<a id="a-OC"></a>亦不见周旋往来。<a id="a-OD"></a>所以然者？<a id="a-OE"></a>观八方上下，<a id="a-OF"></a>都无音响。<a id="a-OG"></a>我今，<a id="a-OH"></a>世尊，<a id="a-OI"></a>未审此人是谁髑髅？<a id="a-OJ"></a>”</p>
  <p id="aOK">世尊告曰：<a id="a-OL"></a>“止！<a id="a-OM"></a>止！<a id="a-ON"></a>梵志，<a id="a-OO"></a>汝竟不识是谁髑髅？<a id="a-OP"></a>汝当知之，<a id="a-OQ"></a>此髑髅者，<a id="a-OR"></a>无终、<a id="a-OS"></a>无始、<a id="a-OT"></a>亦无生死，<a id="a-OU"></a>亦无八方、<a id="a-OV"></a>上下所可适处，<a id="a-OW"></a>此是东方境界普香山南优陀延比丘于无余涅槃界取般涅槃，<a id="a-OX"></a>是阿罗汉之髑髅也。<a id="a-OY"></a>”</p>
  <p id="aOZ">尔时，<a id="a-Oa"></a>梵志闻此语已，<a id="a-Ob"></a>叹未曾有，<a id="a-Oc"></a>即白佛言：<a id="a-Od"></a>“我今观此蚁子之虫，<a id="a-Oe"></a>所从来处，<a id="a-Of"></a>皆悉知之，<a id="a-Og"></a>鸟兽音响即能别知，<a id="a-Oh"></a>此是雄，<a id="a-Oi"></a>此是雌。<a id="a-Oj"></a>然我观此阿罗汉，<a id="a-Ok"></a>永无所见，<a id="a-Ol"></a>亦不见来处，<a id="a-Om"></a>亦不见去处，<a id="a-On"></a>如来正法甚为奇特！<a id="a-Oo"></a>所以然者？<a id="a-Op"></a>诸法之本出于如来神口，<a id="a-Oq"></a>然阿罗汉出于经法之本。<a id="a-Or"></a>”</p>
  <p id="aOs">世尊告曰：<a id="a-Ot"></a>“如是，<a id="a-Ou"></a>梵志，<a id="a-Ov"></a>如汝所言，<a id="a-Ow"></a>诸法之本出如来口，<a id="a-Ox"></a>正使诸天、<a id="a-Oy"></a>世人、<a id="a-Oz"></a>魔若魔天，<a id="a-P0"></a>终不能知罗汉所趣。<a id="a-P1"></a>”</p>
  <p id="aP2">尔时，<a id="a-P3"></a>梵志头面礼足，<a id="a-P4"></a>白世尊言：<a id="a-P5"></a>“我能尽知九十六种道所趣向者，<a id="a-P6"></a>皆悉知之；<a id="a-P7"></a>如来之法所趣向者，<a id="a-P8"></a>不能分别。<a id="a-P9"></a>惟愿世尊得在道次！<a id="a-PA"></a>”</p>
  <p id="aPB">世尊告曰：<a id="a-PC"></a>“善哉！<a id="a-PD"></a>梵志，<a id="a-PE"></a>快修梵行，<a id="a-PF"></a>亦无有人知汝所趣向处。<a id="a-PG"></a>”</p>
  <p id="aPH">尔时，<a id="a-PI"></a>梵志即得出家学道，<a id="a-PJ"></a>在闲静之处，<a id="a-PK"></a>思惟道术，<a id="a-PL"></a>所谓族姓子，<a id="a-PM"></a>剃除须发，<a id="a-PN"></a>著三法衣：<a id="a-PO"></a>生死已尽，<a id="a-PP"></a>梵行已立，<a id="a-PQ"></a>所作已办，<a id="a-PR"></a>更不复受胎，<a id="a-PS"></a>如实知之。<a id="a-PT"></a>是时，<a id="a-PU"></a>梵志即成阿罗汉。</p>
  <p id="aPV">尔时，<a id="a-PW"></a>尊者鹿头白世尊言：<a id="a-PX"></a>“我今以知阿罗汉行所修之法。<a id="a-PY"></a>”</p>
  <p id="aPZ">世尊告曰：<a id="a-Pa"></a>“汝云何知阿罗汉之行？<a id="a-Pb"></a>”</p>
  <p id="aPc">鹿头白佛：<a id="a-Pd"></a>“今有四种之界。<a id="a-Pe"></a>云何为四？<a id="a-Pf"></a>地界、<a id="a-Pg"></a>水界、<a id="a-Ph"></a>火界、<a id="a-Pi"></a>风界。<a id="a-Pj"></a>是谓，<a id="a-Pk"></a>如来，<a id="a-Pl"></a>有此四界。<a id="a-Pm"></a>彼时人命终，<a id="a-Pn"></a>地即自属地，<a id="a-Po"></a>水即自属水，<a id="a-Pp"></a>火即自属火，<a id="a-Pq"></a>风即自属风。<a id="a-Pr"></a>”</p>
  <p id="aPs">世尊告曰：<a id="a-Pt"></a>“云何，<a id="a-Pu"></a>比丘，<a id="a-Pv"></a>今有几界？<a id="a-Pw"></a>”</p>
  <p id="aPx">鹿头白佛：<a id="a-Py"></a>“其实四界，<a id="a-Pz"></a>义有八界。<a id="a-Q0"></a>”</p>
  <p id="aQ1">世尊告曰：<a id="a-Q2"></a>“云何四界，<a id="a-Q3"></a>义有八界？<a id="a-Q4"></a>”</p>
  <p id="aQ5">鹿头白佛：<a id="a-Q6"></a>“今有四界。<a id="a-Q7"></a>云何四界？<a id="a-Q8"></a>地、<a id="a-Q9"></a>水、<a id="a-QA"></a>火、<a id="a-QB"></a>风，<a id="a-QC"></a>是谓四界。</p>
  <p id="aQD">“彼云何义有八界？<a id="a-QE"></a>地界有二种，<a id="a-QF"></a>或内地，<a id="a-QG"></a>或外地。<a id="a-QH"></a>彼云何名为内地种？<a id="a-QI"></a>发、<a id="a-QJ"></a>毛、<a id="a-QK"></a>爪、<a id="a-QL"></a>齿、<a id="a-QM"></a>身体、<a id="a-QN"></a>皮肤、<a id="a-QO"></a>筋、<a id="a-QP"></a>骨、<a id="a-QQ"></a>髓、<a id="a-QR"></a>脑、<a id="a-QS"></a>肠、<a id="a-QT"></a>胃、<a id="a-QU"></a>肝、<a id="a-QV"></a>胆、<a id="a-QW"></a>脾、<a id="a-QX"></a>肾，<a id="a-QY"></a>是谓名为内地种。<a id="a-QZ"></a>云何为外地种？<a id="a-Qa"></a>诸有坚牢者，<a id="a-Qb"></a>此名为外地种。<a id="a-Qc"></a>此名为二地种。</p>
  <p id="aQd">“彼云何为水种？<a id="a-Qe"></a>水种有二，<a id="a-Qf"></a>或内水种，<a id="a-Qg"></a>或外水种。<a id="a-Qh"></a>内水种者：<a id="a-Qi"></a>涎、<a id="a-Qj"></a>唾、<a id="a-Qk"></a>泪、<a id="a-Ql"></a>尿、<a id="a-Qm"></a>血、<a id="a-Qn"></a>髓，<a id="a-Qo"></a>是谓名为内水种。<a id="a-Qp"></a>诸外软溺物者，<a id="a-Qq"></a>此名为外水种。<a id="a-Qr"></a>是名二水种。</p>
  <p id="aQs">“彼云何名为火种？<a id="a-Qt"></a>燃火种有二，<a id="a-Qu"></a>或内火，<a id="a-Qv"></a>或外火。<a id="a-Qw"></a>彼云何名为内火？<a id="a-Qx"></a>所食之物，<a id="a-Qy"></a>皆悉消化，<a id="a-Qz"></a>无有遗余，<a id="a-R0"></a>此名为内火。<a id="a-R1"></a>云何名为外火？<a id="a-R2"></a>诸外物热盛物，<a id="a-R3"></a>此名为外火种。</p>
  <p id="aR4">“云何名为风种？<a id="a-R5"></a>又风种有二，<a id="a-R6"></a>或有内风，<a id="a-R7"></a>或有外风。<a id="a-R8"></a>所谓唇内之风、<a id="a-R9"></a>眼风、<a id="a-RA"></a>头风、<a id="a-RB"></a>出息风、<a id="a-RC"></a>入息风，<a id="a-RD"></a>一切支节间之风，<a id="a-RE"></a>此名为内风。<a id="a-RF"></a>彼云何名为外风？<a id="a-RG"></a>所谓轻飘动摇、<a id="a-RH"></a>速疾之物，<a id="a-RI"></a>此名为外风。<a id="a-RJ"></a>是谓，<a id="a-RK"></a>世尊，<a id="a-RL"></a>有二种，<a id="a-RM"></a>其实有四，<a id="a-RN"></a>数有八。<a id="a-RO"></a>如是，<a id="a-RP"></a>世尊，<a id="a-RQ"></a>我观此义，<a id="a-RR"></a>人若命终时，<a id="a-RS"></a>四种各归其本。<a id="a-RT"></a>”</p>
  <p id="aRU">世尊告曰：<a id="a-RV"></a>“无常之法亦不与有常并。<a id="a-RW"></a>所以然者？<a id="a-RX"></a>地种有二，<a id="a-RY"></a>或内、<a id="a-RZ"></a>或外。<a id="a-Ra"></a>尔时，<a id="a-Rb"></a>内地种是无常法、<a id="a-Rc"></a>变易之法；<a id="a-Rd"></a>外地种者，<a id="a-Re"></a>恒住、<a id="a-Rf"></a>不变易。<a id="a-Rg"></a>是谓地有二种，<a id="a-Rh"></a>不与有常、<a id="a-Ri"></a>无常相应。<a id="a-Rj"></a>余三大者亦复如是，<a id="a-Rk"></a>不与有常、<a id="a-Rl"></a>无常共相应。<a id="a-Rm"></a>是故，<a id="a-Rn"></a>鹿头，<a id="a-Ro"></a>虽有八种，<a id="a-Rp"></a>其实有四。<a id="a-Rq"></a>如是，<a id="a-Rr"></a>鹿头，<a id="a-Rs"></a>当作是学！<a id="a-Rt"></a>”</p>
  <p id="aRu">尔时，<a id="a-Rv"></a>鹿头闻佛所说，<a id="a-Rw"></a>欢喜奉行。</p>
  <p id="aRx">闻如是：<a id="a-Ry"></a>一时，<a id="a-Rz"></a>佛在舍卫国祇树给孤独园。</p>
  <p id="aS0">尔时，<a id="a-S1"></a>世尊告诸比丘：<a id="a-S2"></a>“今有四大广演之义。<a id="a-S3"></a>云何为四？<a id="a-S4"></a>所谓契经、<a id="a-S5"></a>律、<a id="a-S6"></a>阿毗昙、<a id="a-S7"></a>戒，<a id="a-S8"></a>是谓为四。<a id="a-S9"></a>比丘当知：<a id="a-SA"></a>若有比丘从东方来，<a id="a-SB"></a>诵经、<a id="a-SC"></a>持法，<a id="a-SD"></a>奉行禁戒，<a id="a-SE"></a>彼便作是语：<a id="a-SF"></a>‘我能诵经、<a id="a-SG"></a>持法，<a id="a-SH"></a>奉行禁戒，<a id="a-SI"></a>博学多闻。<a id="a-SJ"></a>’正使彼比丘有所说者，<a id="a-SK"></a>不应承受，<a id="a-SL"></a>不足笃信，<a id="a-SM"></a>当取彼比丘而共论议，<a id="a-SN"></a>案法共论。</p>
  <p id="aSO">“云何案法共论？<a id="a-SP"></a>所谓案法论者，<a id="a-SQ"></a>此四大广演之论，<a id="a-SR"></a>是谓契经、<a id="a-SS"></a>律、<a id="a-ST"></a>阿毗昙、<a id="a-SU"></a>戒，<a id="a-SV"></a>当向彼比丘说契经、<a id="a-SW"></a>布现律、<a id="a-SX"></a>分别法。<a id="a-SY"></a>正使说契经时，<a id="a-SZ"></a>布现律、<a id="a-Sa"></a>分别法时，<a id="a-Sb"></a>若彼布现，<a id="a-Sc"></a>所谓与契经相应，<a id="a-Sd"></a>律、<a id="a-Se"></a>法相应者，<a id="a-Sf"></a>便受持之。<a id="a-Sg"></a>设不与契经、<a id="a-Sh"></a>律、<a id="a-Si"></a>阿毗昙相应者，<a id="a-Sj"></a>当报彼人作是语：<a id="a-Sk"></a>‘卿当知之：<a id="a-Sl"></a>此非如来所说，<a id="a-Sm"></a>然卿所说者，<a id="a-Sn"></a>非正经之本。<a id="a-So"></a>所以然者？<a id="a-Sp"></a>我今说契经、<a id="a-Sq"></a>律、<a id="a-Sr"></a>阿毗昙，<a id="a-Ss"></a>都不与相应。<a id="a-St"></a>’以不相应，<a id="a-Su"></a>当问戒行，<a id="a-Sv"></a>设不与戒行相应者，<a id="a-Sw"></a>当语彼人：<a id="a-Sx"></a>‘此非如来之藏也。<a id="a-Sy"></a>’即当发遣使去，<a id="a-Sz"></a>此名初演大义之本。</p>
  <p id="aT0">“复次，<a id="a-T1"></a>比丘，<a id="a-T2"></a>若有比丘从南方来，<a id="a-T3"></a>而作是语：<a id="a-T4"></a>‘我能诵经、<a id="a-T5"></a>持法，<a id="a-T6"></a>奉行禁戒，<a id="a-T7"></a>博学多闻。<a id="a-T8"></a>’正使比丘有所说，<a id="a-T9"></a>不应承受，<a id="a-TA"></a>不足笃信，<a id="a-TB"></a>当取彼比丘而共论议。<a id="a-TC"></a>正使比丘有所说不与义相应者，<a id="a-TD"></a>当发遣之。<a id="a-TE"></a>设与义相应者，<a id="a-TF"></a>当报彼人曰：<a id="a-TG"></a>‘此是义说，<a id="a-TH"></a>非正经本。<a id="a-TI"></a>’尔时，<a id="a-TJ"></a>当取彼义，<a id="a-TK"></a>勿受经本。<a id="a-TL"></a>所以然者？<a id="a-TM"></a>义者解经之源，<a id="a-TN"></a>是谓第二演大义之本。</p>
  <p id="aTO">“复次，<a id="a-TP"></a>比丘，<a id="a-TQ"></a>若有比丘从西方来，<a id="a-TR"></a>诵经、<a id="a-TS"></a>持法，<a id="a-TT"></a>奉行禁戒，<a id="a-TU"></a>博学多闻。<a id="a-TV"></a>当向彼比丘说契经、<a id="a-TW"></a>律、<a id="a-TX"></a>阿毗昙。<a id="a-TY"></a>然彼比丘正解味，<a id="a-TZ"></a>不解义，<a id="a-Ta"></a>当语彼比丘作是语：<a id="a-Tb"></a>‘我等不明此语，<a id="a-Tc"></a>为是如来所说也？<a id="a-Td"></a>为非也？<a id="a-Te"></a>’正使说契经、<a id="a-Tf"></a>律、<a id="a-Tg"></a>阿毗昙时，<a id="a-Th"></a>解味不解义，<a id="a-Ti"></a>虽闻彼比丘所说，<a id="a-Tj"></a>亦不足誉善，<a id="a-Tk"></a>亦不足言恶。<a id="a-Tl"></a>复以戒行而问之，<a id="a-Tm"></a>设与相应者，<a id="a-Tn"></a>念承受之。<a id="a-To"></a>所以然者？<a id="a-Tp"></a>戒行与味相应，<a id="a-Tq"></a>义不可明故，<a id="a-Tr"></a>是谓第三演义也。</p>
  <p id="aTs">“复次，<a id="a-Tt"></a>比丘，<a id="a-Tu"></a>若有比丘从北方来，<a id="a-Tv"></a>诵经、<a id="a-Tw"></a>持法，<a id="a-Tx"></a>奉行禁戒：<a id="a-Ty"></a>‘诸贤，<a id="a-Tz"></a>有疑难者，<a id="a-U0"></a>便来问义，<a id="a-U1"></a>我当与汝说之。<a id="a-U2"></a>’设彼比丘有所说者，<a id="a-U3"></a>不足承受，<a id="a-U4"></a>不足讽诵，<a id="a-U5"></a>然当向彼比丘问契经、<a id="a-U6"></a>律、<a id="a-U7"></a>阿毗昙、<a id="a-U8"></a>戒，<a id="a-U9"></a>共相应者，<a id="a-UA"></a>便当问义；<a id="a-UB"></a>若复与义相应，<a id="a-UC"></a>便当叹誉彼比丘：<a id="a-UD"></a>‘善哉！<a id="a-UE"></a>善哉！<a id="a-UF"></a>贤士，<a id="a-UG"></a>此真是如来所说，<a id="a-UH"></a>义不错乱，<a id="a-UI"></a>尽与契经、<a id="a-UJ"></a>律、<a id="a-UK"></a>阿毗昙、<a id="a-UL"></a>戒共相应。<a id="a-UM"></a>’当以法供养待彼比丘。<a id="a-UN"></a>所以然者？<a id="a-UO"></a>如来恭敬法故，<a id="a-UP"></a>其有供养法者，<a id="a-UQ"></a>则恭敬我已；<a id="a-UR"></a>其观法者，<a id="a-US"></a>则观我已。<a id="a-UT"></a>有法则有我已，<a id="a-UU"></a>有法则有比丘僧，<a id="a-UV"></a>有法则有四部之众，<a id="a-UW"></a>有法则有四姓在世。<a id="a-UX"></a>所以然者？<a id="a-UY"></a>由法在世，<a id="a-UZ"></a>则贤劫中有大威王出世。<a id="a-Ua"></a>从是已来便有四姓在世。</p>
  <p id="aUb">“若法在世，<a id="a-Uc"></a>便有四姓在世：<a id="a-Ud"></a>刹利、<a id="a-Ue"></a>婆罗门、<a id="a-Uf"></a>工师、<a id="a-Ug"></a>居士种。<a id="a-Uh"></a>若法在世者，<a id="a-Ui"></a>便有转轮圣王位不绝。<a id="a-Uj"></a>若法在世者，<a id="a-Uk"></a>便有四天王种、<a id="a-Ul"></a>兜术天、<a id="a-Um"></a>艳天、<a id="a-Un"></a>化自在天、<a id="a-Uo"></a>他化自在天便在于世。<a id="a-Up"></a>若法在世者，<a id="a-Uq"></a>便有欲界天、<a id="a-Ur"></a>色界天、<a id="a-Us"></a>无色界天在于世间。<a id="a-Ut"></a>若法在世者，<a id="a-Uu"></a>便有须陀洹果、<a id="a-Uv"></a>斯陀含果、<a id="a-Uw"></a>阿那含果、<a id="a-Ux"></a>阿罗汉果、<a id="a-Uy"></a>辟支佛果、<a id="a-Uz"></a>佛乘便现于世。<a id="a-V0"></a>是故，<a id="a-V1"></a>比丘，<a id="a-V2"></a>当善恭敬于法。<a id="a-V3"></a>彼比丘随时供养，<a id="a-V4"></a>给其所须，<a id="a-V5"></a>当语彼比丘作是语：<a id="a-V6"></a>‘善哉！<a id="a-V7"></a>善哉！<a id="a-V8"></a>如汝所言，<a id="a-V9"></a>今日所说者，<a id="a-VA"></a>真是如来所说。<a id="a-VB"></a>’是谓，<a id="a-VC"></a>比丘，<a id="a-VD"></a>有此四大广演之义。<a id="a-VE"></a>是故，<a id="a-VF"></a>诸比丘，<a id="a-VG"></a>当持心执意行此四事，<a id="a-VH"></a>勿有漏脱。<a id="a-VI"></a>如是，<a id="a-VJ"></a>诸比丘，<a id="a-VK"></a>当作是学！<a id="a-VL"></a>”</p>
  <p id="aVM">尔时，<a id="a-VN"></a>诸比丘闻佛所说，<a id="a-VO"></a>欢喜奉行。</p>
  <p id="aVP">闻如是：<a id="a-VQ"></a>一时，<a id="a-VR"></a>佛在舍卫国祇树给孤独园。</p>
  <p id="aVS">尔时，<a id="a-VT"></a>王波斯匿清旦集四种兵，<a id="a-VU"></a>乘宝羽之车，<a id="a-VV"></a>往至世尊所，<a id="a-VW"></a>头面礼足，<a id="a-VX"></a>在一面坐。<a id="a-VY"></a>尔时，<a id="a-VZ"></a>世尊问大王曰：<a id="a-Va"></a>“大王，<a id="a-Vb"></a>为从何来？<a id="a-Vc"></a>又尘土坌体，<a id="a-Vd"></a>集四种兵，<a id="a-Ve"></a>有何事缘？<a id="a-Vf"></a>”</p>
  <p id="aVg">波斯匿王白世尊曰：<a id="a-Vh"></a>“今此国界有大贼起，<a id="a-Vi"></a>昨夜半，<a id="a-Vj"></a>兴兵擒获。<a id="a-Vk"></a>然身体疲倦，<a id="a-Vl"></a>欲还诣宫，<a id="a-Vm"></a>然中道复作是念：<a id="a-Vn"></a>‘我应先至如来所，<a id="a-Vo"></a>然后入宫。<a id="a-Vp"></a>’以此事缘，<a id="a-Vq"></a>寤寐不安；<a id="a-Vr"></a>今以坏贼功劳有在，<a id="a-Vs"></a>欢喜踊跃，<a id="a-Vt"></a>不能自胜，<a id="a-Vu"></a>故来至拜跪觐省。<a id="a-Vv"></a>设我昨夜不即兴兵者，<a id="a-Vw"></a>则不获贼。<a id="a-Vx"></a>”</p>
  <p id="aVy">尔时，<a id="a-Vz"></a>世尊告曰：<a id="a-W0"></a>“如是，<a id="a-W1"></a>大王，<a id="a-W2"></a>如王所说。<a id="a-W3"></a>王当知：<a id="a-W4"></a>此有四事缘本，<a id="a-W5"></a>先苦而后乐。<a id="a-W6"></a>云何为四？<a id="a-W7"></a>清旦早起先苦而后乐，<a id="a-W8"></a>设服油酥先苦而后乐，<a id="a-W9"></a>若服药时先苦而后乐，<a id="a-WA"></a>家业娉娶先苦而后乐。<a id="a-WB"></a>是谓，<a id="a-WC"></a>大王，<a id="a-WD"></a>有此四事缘本，<a id="a-WE"></a>先苦而后乐。<a id="a-WF"></a>”</p>
  <p id="aWG">尔时，<a id="a-WH"></a>波斯匿王白世尊言：<a id="a-WI"></a>“世尊所说诚得其宜，<a id="a-WJ"></a>有此四事缘本，<a id="a-WK"></a>先苦而后乐。<a id="a-WL"></a>所以然者？<a id="a-WM"></a>如我今日观此四事，<a id="a-WN"></a>如掌观珠，<a id="a-WO"></a>皆是先苦而后乐义。<a id="a-WP"></a>”</p>
  <p id="aWQ">尔时，<a id="a-WR"></a>世尊与波斯匿王说微妙之法，<a id="a-WS"></a>发欢喜心。<a id="a-WT"></a>王闻法已，<a id="a-WU"></a>白世尊言：<a id="a-WV"></a>“国事猥多，<a id="a-WW"></a>欲还归所在。<a id="a-WX"></a>”</p>
  <p id="aWY">世尊告曰：<a id="a-WZ"></a>“宜知是时。<a id="a-Wa"></a>”</p>
  <p id="aWb">时，<a id="a-Wc"></a>波斯匿王即从座起，<a id="a-Wd"></a>头面礼足，<a id="a-We"></a>绕佛三匝，<a id="a-Wf"></a>便退而去。</p>
  <p id="aWg">王去未久，<a id="a-Wh"></a>是时世尊告诸比丘：<a id="a-Wi"></a>“今有此四事缘本，<a id="a-Wj"></a>先苦而后乐。<a id="a-Wk"></a>云何为四？<a id="a-Wl"></a>修习梵行先苦而后乐，<a id="a-Wm"></a>诵习经文先苦而后乐，<a id="a-Wn"></a>坐禅念定先苦而后乐，<a id="a-Wo"></a>数出入息先苦而后乐。<a id="a-Wp"></a>是谓，<a id="a-Wq"></a>比丘，<a id="a-Wr"></a>行此四事者，<a id="a-Ws"></a>先苦而后乐也。<a id="a-Wt"></a>其有比丘行此先苦而后乐之法，<a id="a-Wu"></a>必应沙门后得果报之乐。</p>
  <p id="aWv">“云何为四？<a id="a-Ww"></a>若有比丘勤于此法，<a id="a-Wx"></a>无欲恶法，<a id="a-Wy"></a>念持喜安，<a id="a-Wz"></a>游心初禅，<a id="a-X0"></a>得沙门之乐。<a id="a-X1"></a>复次，<a id="a-X2"></a>有觉、<a id="a-X3"></a>有观息，<a id="a-X4"></a>内有喜心，<a id="a-X5"></a>专精一意，<a id="a-X6"></a>无觉、<a id="a-X7"></a>无观，<a id="a-X8"></a>念持喜安，<a id="a-X9"></a>游于二禅，<a id="a-XA"></a>是谓得第二沙门之乐。<a id="a-XB"></a>复次，<a id="a-XC"></a>无念游心于护，<a id="a-XD"></a>恒自觉知，<a id="a-XE"></a>觉身有乐，<a id="a-XF"></a>诸贤圣所喜望者，<a id="a-XG"></a>护念乐，<a id="a-XH"></a>游心三禅，<a id="a-XI"></a>是谓获第三沙门之乐。<a id="a-XJ"></a>复次，<a id="a-XK"></a>苦乐已尽，<a id="a-XL"></a>先无有忧戚之患，<a id="a-XM"></a>无苦无乐，<a id="a-XN"></a>护念清净，<a id="a-XO"></a>游心四禅。<a id="a-XP"></a>是谓有此四沙门之乐。</p>
  <p id="aXQ">“复次，<a id="a-XR"></a>比丘，<a id="a-XS"></a>若有比丘行此先苦，<a id="a-XT"></a>后获沙门四乐之报，<a id="a-XU"></a>断三结网，<a id="a-XV"></a>成须陀洹，<a id="a-XW"></a>不退转法，<a id="a-XX"></a>必至灭度。<a id="a-XY"></a>复次，<a id="a-XZ"></a>比丘，<a id="a-Xa"></a>若断此三结，<a id="a-Xb"></a>淫、<a id="a-Xc"></a>怒、<a id="a-Xd"></a>痴薄，<a id="a-Xe"></a>成斯陀含，<a id="a-Xf"></a>来至此世，<a id="a-Xg"></a>必尽苦际。<a id="a-Xh"></a>复次，<a id="a-Xi"></a>比丘，<a id="a-Xj"></a>若有比丘断五下分结，<a id="a-Xk"></a>成阿那含，<a id="a-Xl"></a>于彼般涅槃，<a id="a-Xm"></a>不来此世。</p>
  <p id="aXn">“复次，<a id="a-Xo"></a>比丘，<a id="a-Xp"></a>若有比丘有漏尽，<a id="a-Xq"></a>成无漏，<a id="a-Xr"></a>心解脱、<a id="a-Xs"></a>智慧解脱，<a id="a-Xt"></a>于现法中身作证而自游戏：<a id="a-Xu"></a>生死已尽，<a id="a-Xv"></a>梵行已立，<a id="a-Xw"></a>所作已办，<a id="a-Xx"></a>更不复受胎，<a id="a-Xy"></a>如实知之。<a id="a-Xz"></a>是彼比丘修此先苦之法，<a id="a-Y0"></a>后获沙门四果之乐。<a id="a-Y1"></a>是故，<a id="a-Y2"></a>诸比丘，<a id="a-Y3"></a>当求方便，<a id="a-Y4"></a>成此先苦而后乐。<a id="a-Y5"></a>如是，<a id="a-Y6"></a>诸比丘，<a id="a-Y7"></a>当作是学！<a id="a-Y8"></a>”</p>
  <p id="aY9">尔时，<a id="a-YA"></a>诸比丘闻佛所说，<a id="a-YB"></a>欢喜奉行。</p>
  <p id="aYC">闻如是：<a id="a-YD"></a>一时，<a id="a-YE"></a>佛在舍卫国祇树给孤独园。</p>
  <p id="aYF">尔时，<a id="a-YG"></a>世尊告诸比丘：<a id="a-YH"></a>“有四种之人出现于世。<a id="a-YI"></a>云何为四？<a id="a-YJ"></a>有似黄蓝华沙门，<a id="a-YK"></a>有似邠陀利华沙门，<a id="a-YL"></a>有似柔软沙门，<a id="a-YM"></a>于柔软中柔软沙门。</p>
  <p id="aYN">“彼云何名为似黄蓝华沙门？<a id="a-YO"></a>或有一人，<a id="a-YP"></a>断三结使，<a id="a-YQ"></a>成须陀洹，<a id="a-YR"></a>不退转法，<a id="a-YS"></a>必至涅槃，<a id="a-YT"></a>极迟经七死七生；<a id="a-YU"></a>或复家家、<a id="a-YV"></a>一种，<a id="a-YW"></a>犹如黄蓝之华朝取暮长。<a id="a-YX"></a>此比丘亦复如是，<a id="a-YY"></a>三结使尽，<a id="a-YZ"></a>成须陀洹，<a id="a-Ya"></a>不退转法，<a id="a-Yb"></a>必至涅槃，<a id="a-Yc"></a>极迟至七死七生；<a id="a-Yd"></a>若求方便勇猛意者，<a id="a-Ye"></a>家家、<a id="a-Yf"></a>一种便成道迹，<a id="a-Yg"></a>是谓名为黄蓝华沙门。</p>
  <p id="aYh">“彼云何名为邠陀利华沙门？<a id="a-Yi"></a>或有一人，<a id="a-Yj"></a>三结使尽，<a id="a-Yk"></a>淫、<a id="a-Yl"></a>怒、<a id="a-Ym"></a>痴薄，<a id="a-Yn"></a>成斯陀含，<a id="a-Yo"></a>来至此世尽于苦际。<a id="a-Yp"></a>若小迟者，<a id="a-Yq"></a>来至此世尽于苦际；<a id="a-Yr"></a>若勇猛者，<a id="a-Ys"></a>即于此间尽于苦际，<a id="a-Yt"></a>犹如邠陀利华，<a id="a-Yu"></a>晨朝剖华，<a id="a-Yv"></a>向暮萎死，<a id="a-Yw"></a>是谓邠陀利华沙门。</p>
  <p id="aYx">“彼云何柔软沙门？<a id="a-Yy"></a>或有一人断五下分结，<a id="a-Yz"></a>成阿那含，<a id="a-Z0"></a>即于彼般涅槃，<a id="a-Z1"></a>不来此世，<a id="a-Z2"></a>是谓柔软沙门。</p>
  <p id="aZ3">“彼云何柔软中柔软沙门？<a id="a-Z4"></a>或有一人有漏尽，<a id="a-Z5"></a>成无漏，<a id="a-Z6"></a>心解脱、<a id="a-Z7"></a>智慧解脱，<a id="a-Z8"></a>于现法中自身作证而自游戏：<a id="a-Z9"></a>生死已尽，<a id="a-ZA"></a>梵行已立，<a id="a-ZB"></a>所作已办，<a id="a-ZC"></a>更不复受胎，<a id="a-ZD"></a>如实知之。<a id="a-ZE"></a>是谓柔软中柔软沙门。</p>
  <p id="aZF">“是谓，<a id="a-ZG"></a>比丘，<a id="a-ZH"></a>有此四人出现于世。<a id="a-ZI"></a>是故，<a id="a-ZJ"></a>诸比丘，<a id="a-ZK"></a>当求方便，<a id="a-ZL"></a>于柔软中作柔软沙门。<a id="a-ZM"></a>如是，<a id="a-ZN"></a>诸比丘，<a id="a-ZO"></a>当作是学！<a id="a-ZP"></a>”</p>
  <p id="aZQ">尔时，<a id="a-ZR"></a>诸比丘闻佛所说，<a id="a-ZS"></a>欢喜奉行。</p>
  <p id="aZT">修陀、<a id="a-ZU"></a>修摩均，<a id="a-ZV"></a>宾头卢、<a id="a-ZW"></a>翳、<a id="a-ZX"></a>手，</p>
  <p id="aZY">鹿头、<a id="a-ZZ"></a>广演义，<a id="a-Za"></a>后乐、<a id="a-Zb"></a>柔软经。</p>
 </body>
</html>