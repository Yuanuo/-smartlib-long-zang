<!doctype html>
<html id="z3IBUATXw" data-ver="2338">
 <head>
  <meta charset="utf-8">
  <meta author="昙摩难提">
  <meta library="龙藏">
  <meta catalog="小乘阿含部">
  <meta period="符秦">
 </head>
 <body>
  <h1 id="a1">增壹阿含经卷第二十四</h1>
  <h2 id="a2">善聚品第三十二</h2>
  <p id="a3">闻如是：<a id="a-4"></a>一时，<a id="a-5"></a>佛在舍卫国祇树给孤独园。</p>
  <p id="a6">尔时，<a id="a-7"></a>世尊告诸比丘：<a id="a-8"></a>“我今当说善聚，<a id="a-9"></a>汝等善思念之。<a id="a-A"></a>”</p>
  <p id="aB">诸比丘对曰：<a id="a-C"></a>“如是，<a id="a-D"></a>世尊。<a id="a-E"></a>”诸比丘从佛受教。</p>
  <p id="aF">世尊告曰：<a id="a-G"></a>“彼云何名为善聚？<a id="a-H"></a>所谓五根是也。<a id="a-I"></a>云何为五？<a id="a-J"></a>所谓信根、<a id="a-K"></a>精进根、<a id="a-L"></a>念根、<a id="a-M"></a>定根、<a id="a-N"></a>慧根。<a id="a-O"></a>是谓，<a id="a-P"></a>比丘，<a id="a-Q"></a>有此五根。<a id="a-R"></a>若有比丘修行五根者，<a id="a-S"></a>便成须陀洹，<a id="a-T"></a>得不退转法，<a id="a-U"></a>必成至道；<a id="a-V"></a>转进其行成斯陀含，<a id="a-W"></a>而来此世，<a id="a-X"></a>尽其苦际；<a id="a-Y"></a>转进其道，<a id="a-Z"></a>成阿那含，<a id="a-a"></a>不复来此世，<a id="a-b"></a>即复取般涅槃；<a id="a-c"></a>转进其行，<a id="a-d"></a>有漏尽，<a id="a-e"></a>成无漏，<a id="a-f"></a>心解脱、<a id="a-g"></a>智慧解脱，<a id="a-h"></a>自身作证而自游戏：<a id="a-i"></a>生死已尽，<a id="a-j"></a>梵行已立，<a id="a-k"></a>所作已办，<a id="a-l"></a>更不复受胎，<a id="a-m"></a>如实知之。</p>
  <p id="an">“言善聚者，<a id="a-o"></a>即五根是也。<a id="a-p"></a>所以然者？<a id="a-q"></a>此最大聚，<a id="a-r"></a>众聚中妙。<a id="a-s"></a>若不行此法者，<a id="a-t"></a>则不成须陀洹、<a id="a-u"></a>斯陀含、<a id="a-v"></a>阿那含、<a id="a-w"></a>阿罗汉、<a id="a-x"></a>辟支佛，<a id="a-y"></a>及如来、<a id="a-z"></a>至真、<a id="a-10"></a>等正觉也。<a id="a-11"></a>若得此五根者，<a id="a-12"></a>便有四果、<a id="a-13"></a>三乘之道。<a id="a-14"></a>言善聚者，<a id="a-15"></a>此五根为上。<a id="a-16"></a>是故，<a id="a-17"></a>诸比丘，<a id="a-18"></a>当求方便，<a id="a-19"></a>行此五根。<a id="a-1A"></a>如是，<a id="a-1B"></a>诸比丘，<a id="a-1C"></a>当作是学！<a id="a-1D"></a>”</p>
  <p id="a1E">尔时，<a id="a-1F"></a>诸比丘闻佛所说，<a id="a-1G"></a>欢喜奉行。</p>
  <p id="a1H">闻如是：<a id="a-1I"></a>一时，<a id="a-1J"></a>佛在舍卫国祇树给孤独园。</p>
  <p id="a1K">尔时，<a id="a-1L"></a>世尊告诸比丘：<a id="a-1M"></a>“我今当说不善之聚，<a id="a-1N"></a>汝等当善思念之。<a id="a-1O"></a>”</p>
  <p id="a1P">诸比丘对曰：<a id="a-1Q"></a>“如是，<a id="a-1R"></a>世尊。<a id="a-1S"></a>”尔时，<a id="a-1T"></a>诸比丘从佛受教。</p>
  <p id="a1U">世尊告曰：<a id="a-1V"></a>“彼云何名为不善聚？<a id="a-1W"></a>所谓五盖。<a id="a-1X"></a>云何为五？<a id="a-1Y"></a>贪欲盖、<a id="a-1Z"></a>瞋恚盖、<a id="a-1a"></a>睡眠盖、<a id="a-1b"></a>调戏盖、<a id="a-1c"></a>疑盖，<a id="a-1d"></a>是谓名为五盖。<a id="a-1e"></a>欲知不善聚者，<a id="a-1f"></a>此名为五盖。<a id="a-1g"></a>所以然者？<a id="a-1h"></a>比丘当知：<a id="a-1i"></a>若有此五盖，<a id="a-1j"></a>便有畜生、<a id="a-1k"></a>饿鬼、<a id="a-1l"></a>地狱之分，<a id="a-1m"></a>诸不善法皆由此起。<a id="a-1n"></a>是故，<a id="a-1o"></a>诸比丘，<a id="a-1p"></a>当求方便，<a id="a-1q"></a>灭贪欲盖、<a id="a-1r"></a>瞋恚盖、<a id="a-1s"></a>睡眠盖、<a id="a-1t"></a>调戏盖、<a id="a-1u"></a>疑盖。<a id="a-1v"></a>如是，<a id="a-1w"></a>诸比丘，<a id="a-1x"></a>当作是学！<a id="a-1y"></a>”</p>
  <p id="a1z">尔时，<a id="a-20"></a>诸比丘闻佛所说，<a id="a-21"></a>欢喜奉行。</p>
  <p id="a22">闻如是：<a id="a-23"></a>一时，<a id="a-24"></a>佛在舍卫国祇树给孤独园。</p>
  <p id="a25">尔时，<a id="a-26"></a>世尊告诸比丘：<a id="a-27"></a>“承事礼佛有五事功德。<a id="a-28"></a>云何为五？<a id="a-29"></a>一者、<a id="a-2A"></a>端正，<a id="a-2B"></a>二者、<a id="a-2C"></a>好声，<a id="a-2D"></a>三者、<a id="a-2E"></a>多财饶宝，<a id="a-2F"></a>四者、<a id="a-2G"></a>生长者家，<a id="a-2H"></a>五者、<a id="a-2I"></a>身坏命终，<a id="a-2J"></a>生善处天上。<a id="a-2K"></a>所以然者？<a id="a-2L"></a>如来无与等也！<a id="a-2M"></a>如来有信、<a id="a-2N"></a>有戒、<a id="a-2O"></a>有闻、<a id="a-2P"></a>有慧、<a id="a-2Q"></a>有善色成就，<a id="a-2R"></a>是故成就五功德。</p>
  <p id="a2S">“复以何因缘礼佛而得端正？<a id="a-2T"></a>以见佛形像已，<a id="a-2U"></a>发欢喜心，<a id="a-2V"></a>以此因缘而得端正。<a id="a-2W"></a>复以何因缘得好音声？<a id="a-2X"></a>以见如来形像已，<a id="a-2Y"></a>三自称号：<a id="a-2Z"></a>南无如来、<a id="a-2a"></a>至真、<a id="a-2b"></a>等正觉，<a id="a-2c"></a>以此因缘得好音声。<a id="a-2d"></a>复以何因缘多财饶宝？<a id="a-2e"></a>缘彼见如来而作大施，<a id="a-2f"></a>散华、<a id="a-2g"></a>燃灯，<a id="a-2h"></a>及余所施之物，<a id="a-2i"></a>以此因缘获大财宝。<a id="a-2j"></a>复以何因缘生长者家？<a id="a-2k"></a>若见如来形已，<a id="a-2l"></a>心无染著，<a id="a-2m"></a>右膝著地，<a id="a-2n"></a>长跪叉手，<a id="a-2o"></a>至心礼佛，<a id="a-2p"></a>以此因缘生长者家。<a id="a-2q"></a>复以何因缘，<a id="a-2r"></a>身坏命终，<a id="a-2s"></a>生善处天上？<a id="a-2t"></a>诸佛世尊常法：<a id="a-2u"></a>诸有众生，<a id="a-2v"></a>以五事因缘礼如来者，<a id="a-2w"></a>便生善处天上。<a id="a-2x"></a>是谓，<a id="a-2y"></a>比丘，<a id="a-2z"></a>有此五因缘礼佛功德。<a id="a-30"></a>是故，<a id="a-31"></a>诸比丘，<a id="a-32"></a>若有善男子善女人欲礼佛者，<a id="a-33"></a>当求方便，<a id="a-34"></a>成此五功德。<a id="a-35"></a>如是，<a id="a-36"></a>诸比丘，<a id="a-37"></a>当作是学！<a id="a-38"></a>”</p>
  <p id="a39">尔时，<a id="a-3A"></a>诸比丘闻佛所说，<a id="a-3B"></a>欢喜奉行。</p>
  <p id="a3C">闻如是：<a id="a-3D"></a>一时，<a id="a-3E"></a>佛在舍卫国祇树给孤独园。</p>
  <p id="a3F">尔时，<a id="a-3G"></a>世尊告诸比丘：<a id="a-3H"></a>“犹如屋舍有两门相对，<a id="a-3I"></a>有人在中住，<a id="a-3J"></a>复有人在上住，<a id="a-3K"></a>观其下出入行来皆悉知见；<a id="a-3L"></a>我亦如是，<a id="a-3M"></a>以天眼观众生之类，<a id="a-3N"></a>生者、<a id="a-3O"></a>终者，<a id="a-3P"></a>善趣、<a id="a-3Q"></a>恶趣，<a id="a-3R"></a>善色、<a id="a-3S"></a>恶色，<a id="a-3T"></a>若好、<a id="a-3U"></a>若丑，<a id="a-3V"></a>随行所种，<a id="a-3W"></a>皆悉知之。</p>
  <p id="a3X">“若复有众生，<a id="a-3Y"></a>身行善，<a id="a-3Z"></a>口行善，<a id="a-3a"></a>意行善，<a id="a-3b"></a>不诽谤贤圣，<a id="a-3c"></a>行等见法，<a id="a-3d"></a>与等见相应，<a id="a-3e"></a>身坏命终，<a id="a-3f"></a>生善处天上，<a id="a-3g"></a>是谓名众生行善。<a id="a-3h"></a>若复有众生，<a id="a-3i"></a>行此善法，<a id="a-3j"></a>不造恶行，<a id="a-3k"></a>身坏命终，<a id="a-3l"></a>来生人中。<a id="a-3m"></a>若复有众生，<a id="a-3n"></a>身、<a id="a-3o"></a>口、<a id="a-3p"></a>意行恶，<a id="a-3q"></a>造不善行，<a id="a-3r"></a>命终之后，<a id="a-3s"></a>生饿鬼中。<a id="a-3t"></a>或复有众生，<a id="a-3u"></a>身、<a id="a-3v"></a>口、<a id="a-3w"></a>意行恶，<a id="a-3x"></a>诽谤贤圣与邪见相应，<a id="a-3y"></a>命终之后，<a id="a-3z"></a>生畜生中。<a id="a-40"></a>或复有众生，<a id="a-41"></a>身、<a id="a-42"></a>口、<a id="a-43"></a>意行恶，<a id="a-44"></a>造不善行，<a id="a-45"></a>诽谤贤圣，<a id="a-46"></a>命终之后，<a id="a-47"></a>生地狱中。</p>
  <p id="a48">“是时，<a id="a-49"></a>狱卒将此罪人示阎罗王，<a id="a-4A"></a>并作是说：<a id="a-4B"></a>‘大王当知：<a id="a-4C"></a>此人前世身意行恶，<a id="a-4D"></a>作诸恶行已，<a id="a-4E"></a>生此地狱中。<a id="a-4F"></a>大王，<a id="a-4G"></a>当观此人以何罪治？<a id="a-4H"></a>’是时，<a id="a-4I"></a>阎罗王渐与彼人私问其罪，<a id="a-4J"></a>告彼人曰：<a id="a-4K"></a>‘云何，<a id="a-4L"></a>男子，<a id="a-4M"></a>汝本前世为人身时，<a id="a-4N"></a>不见人有生者得作人身，<a id="a-4O"></a>处胎之时极为困厄，<a id="a-4P"></a>痛实难处，<a id="a-4Q"></a>及其长大，<a id="a-4R"></a>将养乳哺，<a id="a-4S"></a>沐浴身体耶？<a id="a-4T"></a>’是时，<a id="a-4U"></a>罪人报曰：<a id="a-4V"></a>‘实见，<a id="a-4W"></a>大王，<a id="a-4X"></a>’阎罗王曰：<a id="a-4Y"></a>‘云何，<a id="a-4Z"></a>男子，<a id="a-4a"></a>汝自不知生法之要行耶？<a id="a-4b"></a>身、<a id="a-4c"></a>口、<a id="a-4d"></a>意法修诸善趣。<a id="a-4e"></a>’罪人报曰：<a id="a-4f"></a>‘如是，<a id="a-4g"></a>大王，<a id="a-4h"></a>如大王教，<a id="a-4i"></a>但为愚惑，<a id="a-4j"></a>不别善行。<a id="a-4k"></a>’阎罗王曰：<a id="a-4l"></a>‘如卿所说，<a id="a-4m"></a>其事不异，<a id="a-4n"></a>亦复知卿不作身、<a id="a-4o"></a>口、<a id="a-4p"></a>意行，<a id="a-4q"></a>但为今日，<a id="a-4r"></a>当究汝放逸罪行。<a id="a-4s"></a>非父母为，<a id="a-4t"></a>亦非国王、<a id="a-4u"></a>大臣之所为也，<a id="a-4v"></a>本自作罪，<a id="a-4w"></a>今自受报。<a id="a-4x"></a>’</p>
  <p id="a4y">“是时，<a id="a-4z"></a>阎罗王先问其罪，<a id="a-50"></a>约敕治之。<a id="a-51"></a>次复第二天使问彼人曰：<a id="a-52"></a>‘汝本为人时，<a id="a-53"></a>不见老人形体极劣，<a id="a-54"></a>行步苦竭，<a id="a-55"></a>衣裳垢坌，<a id="a-56"></a>进止战掉，<a id="a-57"></a>气息呻吟，<a id="a-58"></a>无复少壮之心？<a id="a-59"></a>’是时，<a id="a-5A"></a>罪人报曰：<a id="a-5B"></a>‘如是，<a id="a-5C"></a>大王，<a id="a-5D"></a>我已见之。<a id="a-5E"></a>’阎罗王报曰：<a id="a-5F"></a>‘汝当自知：<a id="a-5G"></a>我今亦有此形老之法，<a id="a-5H"></a>为老所厌，<a id="a-5I"></a>当修其善行。<a id="a-5J"></a>’罪人报曰：<a id="a-5K"></a>‘如是，<a id="a-5L"></a>大王，<a id="a-5M"></a>尔时实不信之。<a id="a-5N"></a>’阎罗王报曰：<a id="a-5O"></a>‘我实知之，<a id="a-5P"></a>汝不作身、<a id="a-5Q"></a>口、<a id="a-5R"></a>意行，<a id="a-5S"></a>今当治汝罪，<a id="a-5T"></a>使后不犯。<a id="a-5U"></a>汝所作恶，<a id="a-5V"></a>非父母为，<a id="a-5W"></a>亦非国王、<a id="a-5X"></a>大臣、<a id="a-5Y"></a>人民所造，<a id="a-5Z"></a>汝今自造其罪，<a id="a-5a"></a>当自受报。<a id="a-5b"></a>’</p>
  <p id="a5c">“是时，<a id="a-5d"></a>阎罗王以此第二天使约敕已，<a id="a-5e"></a>复以第三天使告彼人曰：<a id="a-5f"></a>‘汝前身作人时，<a id="a-5g"></a>不见有病人乎？<a id="a-5h"></a>卧在屎尿之上，<a id="a-5i"></a>不能自起居。<a id="a-5j"></a>’罪人报曰：<a id="a-5k"></a>‘如是，<a id="a-5l"></a>大王，<a id="a-5m"></a>我实见之。<a id="a-5n"></a>’阎罗王曰：<a id="a-5o"></a>‘云何，<a id="a-5p"></a>男子，<a id="a-5q"></a>汝不自知：<a id="a-5r"></a>我亦当有此病，<a id="a-5s"></a>不免此患？<a id="a-5t"></a>’罪人报曰：<a id="a-5u"></a>‘实尔，<a id="a-5v"></a>大王，<a id="a-5w"></a>我实不见之。<a id="a-5x"></a>’阎罗王曰：<a id="a-5y"></a>‘我亦知之，<a id="a-5z"></a>愚惑不解，<a id="a-60"></a>我今当处汝罪，<a id="a-61"></a>使后不犯此之罪行。<a id="a-62"></a>非父、<a id="a-63"></a>非母为，<a id="a-64"></a>亦非国王、<a id="a-65"></a>大臣之所造作。<a id="a-66"></a>’</p>
  <p id="a67">“是时，<a id="a-68"></a>阎罗王以此教敕已，<a id="a-69"></a>复以第四天使告彼人曰：<a id="a-6A"></a>‘云何，<a id="a-6B"></a>男子，<a id="a-6C"></a>身如枯木，<a id="a-6D"></a>风去火歇而无情想，<a id="a-6E"></a>五亲围绕而号哭？<a id="a-6F"></a>’罪人报曰：<a id="a-6G"></a>‘如是，<a id="a-6H"></a>大王，<a id="a-6I"></a>我已见之。<a id="a-6J"></a>’阎罗王曰：<a id="a-6K"></a>‘汝何故不作是念：<a id="a-6L"></a>我亦当不免此死。<a id="a-6M"></a>’罪人报曰：<a id="a-6N"></a>‘实尔，<a id="a-6O"></a>大王，<a id="a-6P"></a>我实不觉。<a id="a-6Q"></a>’阎罗王曰：<a id="a-6R"></a>‘我亦信汝不觉此法，<a id="a-6S"></a>今当治汝，<a id="a-6T"></a>使后不犯。<a id="a-6U"></a>此不善之罪，<a id="a-6V"></a>非父、<a id="a-6W"></a>非母为，<a id="a-6X"></a>亦非国王、<a id="a-6Y"></a>大臣、<a id="a-6Z"></a>人民所造，<a id="a-6a"></a>汝本自作，<a id="a-6b"></a>今自受罪。<a id="a-6c"></a>’</p>
  <p id="a6d">“是时，<a id="a-6e"></a>阎罗王复以第五天使告彼人曰：<a id="a-6f"></a>‘汝本为人时，<a id="a-6g"></a>不见有贼穿墙破舍，<a id="a-6h"></a>取他财宝，<a id="a-6i"></a>或以火烧，<a id="a-6j"></a>或道路隐藏。<a id="a-6k"></a>设当为国王所擒得者，<a id="a-6l"></a>或截手足，<a id="a-6m"></a>或取杀之，<a id="a-6n"></a>或闭著牢狱，<a id="a-6o"></a>或反缚诣市，<a id="a-6p"></a>或使负沙石，<a id="a-6q"></a>或取倒悬，<a id="a-6r"></a>或攒箭射，<a id="a-6s"></a>或以融铜而灌其身，<a id="a-6t"></a>或以火炙，<a id="a-6u"></a>或剥其皮还使食之，<a id="a-6v"></a>或开其腹以草擆之，<a id="a-6w"></a>或以汤中煮之，<a id="a-6x"></a>或以刀斫轮轹其头，<a id="a-6y"></a>或以象脚蹈杀，<a id="a-6z"></a>或著标头乃至于死？<a id="a-70"></a>’罪人报曰：<a id="a-71"></a>‘我实见之。<a id="a-72"></a>’阎罗王曰：<a id="a-73"></a>‘汝何故私盗他物？<a id="a-74"></a>情知有事，<a id="a-75"></a>何为犯之？<a id="a-76"></a>’‘如是，<a id="a-77"></a>大王，<a id="a-78"></a>我实愚惑。<a id="a-79"></a>’阎罗王曰：<a id="a-7A"></a>‘我亦信汝所言，<a id="a-7B"></a>今当治汝罪，<a id="a-7C"></a>使后不犯。<a id="a-7D"></a>此之罪者，<a id="a-7E"></a>非父母为，<a id="a-7F"></a>亦非国王、<a id="a-7G"></a>大臣、<a id="a-7H"></a>人民所为，<a id="a-7I"></a>自作其罪，<a id="a-7J"></a>还自受报。<a id="a-7K"></a>’</p>
  <p id="a7L">“是时，<a id="a-7M"></a>阎罗王以问罪已，<a id="a-7N"></a>便敕狱卒：<a id="a-7O"></a>‘速将此人往著狱中！<a id="a-7P"></a>’是时，<a id="a-7Q"></a>狱卒受王教令，<a id="a-7R"></a>将此罪人往著狱中。<a id="a-7S"></a>地狱左侧极为火燃，<a id="a-7T"></a>铁城、<a id="a-7U"></a>铁廓，<a id="a-7V"></a>地亦铁作；<a id="a-7W"></a>有四城门极为臭处，<a id="a-7X"></a>如似屎尿所见染污；<a id="a-7Y"></a>刀山、<a id="a-7Z"></a>剑树围绕四面，<a id="a-7a"></a>复以铁疏笼而覆其上。<a id="a-7b"></a>”</p>
  <p id="a7c">尔时，<a id="a-7d"></a>世尊便说此偈：</p>
  <p id="a7e">“四壁四城门，<a id="a-7f"></a>广长实为牢，</p>
  <p id="a7g">铁笼之所覆，<a id="a-7h"></a>求出无有期。</p>
  <p id="a7i">彼时铁地上，<a id="a-7j"></a>火燃极为炽，</p>
  <p id="a7k">壁方百由旬，<a id="a-7l"></a>洞燃一种色。</p>
  <p id="a7m">中央有四柱，<a id="a-7n"></a>睹之实恐畏，</p>
  <p id="a7o">及其剑树上，<a id="a-7p"></a>铁嘴乌所止。</p>
  <p id="a7q">臭处实难居，<a id="a-7r"></a>睹之衣毛竖，</p>
  <p id="a7s">种种之畏器，<a id="a-7t"></a>鬲子有十六。</p>
  <p id="a7u">“比丘当知：<a id="a-7v"></a>是时，<a id="a-7w"></a>狱卒以若干苦痛打此人，<a id="a-7x"></a>若彼罪人举脚著狱中时，<a id="a-7y"></a>血肉斯尽，<a id="a-7z"></a>唯有骨在。<a id="a-80"></a>是时，<a id="a-81"></a>狱卒将此罪人，<a id="a-82"></a>复以利斧斫其形体，<a id="a-83"></a>苦痛难计，<a id="a-84"></a>求死不得。<a id="a-85"></a>要当罪灭之后，<a id="a-86"></a>尔乃得脱；<a id="a-87"></a>彼于人间所作罪业，<a id="a-88"></a>要使除尽，<a id="a-89"></a>后乃得出。</p>
  <p id="a8A">“是时，<a id="a-8B"></a>彼狱卒将此罪人，<a id="a-8C"></a>缘刀剑树，<a id="a-8D"></a>或上或下。<a id="a-8E"></a>是时，<a id="a-8F"></a>罪人以在树上，<a id="a-8G"></a>便为此铁嘴乌所食，<a id="a-8H"></a>或啄其头，<a id="a-8I"></a>取脑食之；<a id="a-8J"></a>或取手脚，<a id="a-8K"></a>打骨取髓。<a id="a-8L"></a>然罪未毕，<a id="a-8M"></a>若罪毕者，<a id="a-8N"></a>然后乃出。</p>
  <p id="a8O">“是时，<a id="a-8P"></a>狱卒取彼罪人使抱热铜柱坐。<a id="a-8Q"></a>前世时，<a id="a-8R"></a>喜淫泆故，<a id="a-8S"></a>故致此罪；<a id="a-8T"></a>为罪所追，<a id="a-8U"></a>终不得脱。<a id="a-8V"></a>是时，<a id="a-8W"></a>狱卒从脚跟拔筋，<a id="a-8X"></a>乃至项中而前挽之；<a id="a-8Y"></a>或使车载，<a id="a-8Z"></a>或进、<a id="a-8a"></a>或退不得自在，<a id="a-8b"></a>其中受苦不可称计。<a id="a-8c"></a>要当使罪灭，<a id="a-8d"></a>然后乃出。</p>
  <p id="a8e">“是时，<a id="a-8f"></a>狱卒取彼罪人，<a id="a-8g"></a>著火山上，<a id="a-8h"></a>驱使上下。<a id="a-8i"></a>是时，<a id="a-8j"></a>极为烂尽，<a id="a-8k"></a>然后乃出。<a id="a-8l"></a>是时，<a id="a-8m"></a>罪人由此因缘求死不得。<a id="a-8n"></a>要当使罪除尽，<a id="a-8o"></a>然后乃出。</p>
  <p id="a8p">“是时，<a id="a-8q"></a>狱卒复取罪人，<a id="a-8r"></a>拔其舌掷著背后，<a id="a-8s"></a>于中受苦不可称计，<a id="a-8t"></a>求死不得。<a id="a-8u"></a>是时，<a id="a-8v"></a>狱卒复取罪人著刀山上，<a id="a-8w"></a>或断其脚，<a id="a-8x"></a>或断其头，<a id="a-8y"></a>或断其手。<a id="a-8z"></a>要当使罪灭，<a id="a-90"></a>然后乃出。</p>
  <p id="a91">“是时，<a id="a-92"></a>狱卒复以热大铁叶覆罪人身，<a id="a-93"></a>如生时著衣，<a id="a-94"></a>当时苦痛毒为难处，<a id="a-95"></a>皆由贪欲之故，<a id="a-96"></a>故致斯罪。<a id="a-97"></a>是时，<a id="a-98"></a>狱卒复使罪人，<a id="a-99"></a>五种作役，<a id="a-9A"></a>驱令偃卧，<a id="a-9B"></a>取其铁钉钉其手足，<a id="a-9C"></a>复以一钉而钉其心，<a id="a-9D"></a>于中受斯苦痛，<a id="a-9E"></a>实不可言。<a id="a-9F"></a>要当使罪灭，<a id="a-9G"></a>然后乃出。</p>
  <p id="a9H">“是时，<a id="a-9I"></a>狱卒复取罪人，<a id="a-9J"></a>颠倒其身，<a id="a-9K"></a>举著镬中。<a id="a-9L"></a>时，<a id="a-9M"></a>身至下皆悉烂尽，<a id="a-9N"></a>若还至上亦复烂尽，<a id="a-9O"></a>若至四边亦复烂尽，<a id="a-9P"></a>酸楚毒痛不可称计。<a id="a-9Q"></a>现亦烂，<a id="a-9R"></a>不现亦烂，<a id="a-9S"></a>犹如大釜而煮小豆，<a id="a-9T"></a>或上或下，<a id="a-9U"></a>今此罪人亦复如是，<a id="a-9V"></a>现亦烂，<a id="a-9W"></a>不现亦烂，<a id="a-9X"></a>于中受苦不可称计。<a id="a-9Y"></a>要当受罪毕，<a id="a-9Z"></a>然后乃出。</p>
  <p id="a9a">“比丘当知：<a id="a-9b"></a>或复有时彼地狱中，<a id="a-9c"></a>经历数年，<a id="a-9d"></a>东门乃开。<a id="a-9e"></a>是时，<a id="a-9f"></a>罪人复往趣门，<a id="a-9g"></a>门自然闭。<a id="a-9h"></a>是时，<a id="a-9i"></a>彼人皆悉倒地，<a id="a-9j"></a>于中受苦不可具称。<a id="a-9k"></a>或时，<a id="a-9l"></a>各各自称怨责：<a id="a-9m"></a>‘我由汝等，<a id="a-9n"></a>不得出门。<a id="a-9o"></a>’”</p>
  <p id="a9p">尔时，<a id="a-9q"></a>世尊便说此偈：</p>
  <p id="a9r">“愚者常喜悦，<a id="a-9s"></a>亦如光音天；</p>
  <p id="a9t">智者常怀忧，<a id="a-9u"></a>如似狱中囚。</p>
  <p id="a9v">“是时，<a id="a-9w"></a>大地狱中经历百千万岁，<a id="a-9x"></a>北门复开。<a id="a-9y"></a>是时，<a id="a-9z"></a>罪人复向北门，<a id="a-A0"></a>门便复闭。<a id="a-A1"></a>要当使罪灭，<a id="a-A2"></a>然后乃出。<a id="a-A3"></a>是时，<a id="a-A4"></a>彼罪人复经数百万岁，<a id="a-A5"></a>乃复得出，<a id="a-A6"></a>人中所作罪，<a id="a-A7"></a>要当使毕。<a id="a-A8"></a>是时，<a id="a-A9"></a>狱卒复取罪人，<a id="a-AA"></a>以铁斧斫罪人身，<a id="a-AB"></a>经尔许之罪，<a id="a-AC"></a>使令更之。<a id="a-AD"></a>要当使罪苦毕尽，<a id="a-AE"></a>然后乃出。</p>
  <p id="aAF">“比丘当知：<a id="a-AG"></a>或复有时彼东门复更一开。<a id="a-AH"></a>是时，<a id="a-AI"></a>彼众生复诣东门，<a id="a-AJ"></a>门复自闭而不得出；<a id="a-AK"></a>设复得出，<a id="a-AL"></a>外复有大山，<a id="a-AM"></a>而往趣之，<a id="a-AN"></a>彼入山中，<a id="a-AO"></a>为两山所压，<a id="a-AP"></a>犹如压麻油，<a id="a-AQ"></a>于中受苦不可称计。<a id="a-AR"></a>要当苦尽，<a id="a-AS"></a>然后乃出。</p>
  <p id="aAT">“尔时，<a id="a-AU"></a>彼罪人转得前进，<a id="a-AV"></a>复值热灰地狱，<a id="a-AW"></a>纵广数千万由旬，<a id="a-AX"></a>于中受苦不可称计。<a id="a-AY"></a>要当毕其罪原，<a id="a-AZ"></a>然后乃出。</p>
  <p id="aAa">“转复前进，<a id="a-Ab"></a>次有刀刺地狱。<a id="a-Ac"></a>是时，<a id="a-Ad"></a>罪人复入此刀刺地狱中，<a id="a-Ae"></a>便有大风起，<a id="a-Af"></a>坏此罪人身体筋骨，<a id="a-Ag"></a>于中受苦不可称计。<a id="a-Ah"></a>要当罪灭，<a id="a-Ai"></a>然后乃出。</p>
  <p id="aAj">“次复有大热灰地狱。<a id="a-Ak"></a>是时，<a id="a-Al"></a>罪人复入此大热灰地狱中，<a id="a-Am"></a>形体融烂，<a id="a-An"></a>受苦无量。<a id="a-Ao"></a>要当使罪灭，<a id="a-Ap"></a>然后乃出。</p>
  <p id="aAq">“是时，<a id="a-Ar"></a>罪人虽得出此热灰地狱，<a id="a-As"></a>复值刀剑地狱，<a id="a-At"></a>纵广数千万里。<a id="a-Au"></a>是时，<a id="a-Av"></a>罪人入此刀剑地狱中，<a id="a-Aw"></a>于中受苦不可称计。<a id="a-Ax"></a>要当使罪灭，<a id="a-Ay"></a>然后乃出。</p>
  <p id="aAz">“次复，<a id="a-B0"></a>有沸屎地狱，<a id="a-B1"></a>中有细虫，<a id="a-B2"></a>入骨彻髓，<a id="a-B3"></a>食此罪人。<a id="a-B4"></a>虽得出此地狱，<a id="a-B5"></a>前值狱卒。<a id="a-B6"></a>是时，<a id="a-B7"></a>狱卒问罪人曰：<a id="a-B8"></a>‘卿等欲何所至？<a id="a-B9"></a>为从何来？<a id="a-BA"></a>’罪人报曰：<a id="a-BB"></a>‘我等不知所从来处，<a id="a-BC"></a>亦复不知当何所至，<a id="a-BD"></a>但我等今日极为饥困，<a id="a-BE"></a>意欲须食。<a id="a-BF"></a>’狱卒报曰：<a id="a-BG"></a>‘我等当相供给。<a id="a-BH"></a>’是时，<a id="a-BI"></a>狱卒取罪人仰卧，<a id="a-BJ"></a>取大热铁丸，<a id="a-BK"></a>使罪人吞之，<a id="a-BL"></a>然罪人受苦不可称计。<a id="a-BM"></a>是时，<a id="a-BN"></a>热铁丸从口下过，<a id="a-BO"></a>肠胃烂尽，<a id="a-BP"></a>受苦难量。<a id="a-BQ"></a>要当使罪灭，<a id="a-BR"></a>然后乃出。</p>
  <p id="aBS">“然彼罪人不堪受此苦痛，<a id="a-BT"></a>还复入热屎地狱、<a id="a-BU"></a>刀剑地狱、<a id="a-BV"></a>大热灰地狱，<a id="a-BW"></a>还来经尔许地狱。<a id="a-BX"></a>是时，<a id="a-BY"></a>彼众生不堪受苦，<a id="a-BZ"></a>还回头至热屎地狱中。<a id="a-Ba"></a>是时，<a id="a-Bb"></a>狱卒语彼众生曰：<a id="a-Bc"></a>‘卿等欲何所至？<a id="a-Bd"></a>为从何来？<a id="a-Be"></a>’罪人报曰：<a id="a-Bf"></a>‘我等不能自知为从何所来，<a id="a-Bg"></a>今复不知当何所至。<a id="a-Bh"></a>’狱卒问曰：<a id="a-Bi"></a>‘今须何物？<a id="a-Bj"></a>’罪人报曰：<a id="a-Bk"></a>‘我等极渴，<a id="a-Bl"></a>欲须水饮。<a id="a-Bm"></a>’是时，<a id="a-Bn"></a>狱卒取罪人仰卧，<a id="a-Bo"></a>融铜灌口，<a id="a-Bp"></a>使令下过，<a id="a-Bq"></a>于中受罪不可具计。<a id="a-Br"></a>要当使罪灭，<a id="a-Bs"></a>然后乃出。<a id="a-Bt"></a>是时，<a id="a-Bu"></a>彼人不堪受此苦，<a id="a-Bv"></a>还入沸屎地狱、<a id="a-Bw"></a>剑树地狱、<a id="a-Bx"></a>热灰地狱，<a id="a-By"></a>还入大地狱中。</p>
  <p id="aBz">“比丘当知：<a id="a-C0"></a>尔时，<a id="a-C1"></a>罪人苦痛，<a id="a-C2"></a>难可称计。<a id="a-C3"></a>设彼罪人眼见色者，<a id="a-C4"></a>心不爱乐；<a id="a-C5"></a>设复耳闻声、<a id="a-C6"></a>鼻嗅香、<a id="a-C7"></a>舌知味、<a id="a-C8"></a>身更细滑、<a id="a-C9"></a>意知法，<a id="a-CA"></a>皆起瞋恚。<a id="a-CB"></a>所以然者？<a id="a-CC"></a>由本不作善行之报，<a id="a-CD"></a>恒作恶业，<a id="a-CE"></a>故致斯罪。</p>
  <p id="aCF">“是时，<a id="a-CG"></a>阎罗王敕彼罪人曰：<a id="a-CH"></a>‘卿等不得善利，<a id="a-CI"></a>昔在人中受人中福，<a id="a-CJ"></a>身、<a id="a-CK"></a>口、<a id="a-CL"></a>意行不与相应，<a id="a-CM"></a>亦不惠施、<a id="a-CN"></a>仁爱、<a id="a-CO"></a>利人、<a id="a-CP"></a>等利，<a id="a-CQ"></a>以是之故，<a id="a-CR"></a>今受此苦。<a id="a-CS"></a>此之恶行，<a id="a-CT"></a>非父母为，<a id="a-CU"></a>亦非国王、<a id="a-CV"></a>大臣之所为也。<a id="a-CW"></a>诸有众生身、<a id="a-CX"></a>口、<a id="a-CY"></a>意清净，<a id="a-CZ"></a>无有沾污，<a id="a-Ca"></a>如似光音天；<a id="a-Cb"></a>诸有众生作诸恶行，<a id="a-Cc"></a>如似地狱中。<a id="a-Cd"></a>卿等身、<a id="a-Ce"></a>口、<a id="a-Cf"></a>意不净，<a id="a-Cg"></a>故致斯罪。<a id="a-Ch"></a>’</p>
  <p id="aCi">“比丘当知：<a id="a-Cj"></a>阎罗王便作是说：<a id="a-Ck"></a>‘我当何日脱此苦难，<a id="a-Cl"></a>于人中生？<a id="a-Cm"></a>已得人身，<a id="a-Cn"></a>便得出家，<a id="a-Co"></a>剃除须发，<a id="a-Cp"></a>著三法衣，<a id="a-Cq"></a>出家学道。<a id="a-Cr"></a>’阎罗王尚作是念，<a id="a-Cs"></a>何况汝等今得人身，<a id="a-Ct"></a>得作沙门！<a id="a-Cu"></a>是故，<a id="a-Cv"></a>诸比丘，<a id="a-Cw"></a>常当念行身、<a id="a-Cx"></a>口、<a id="a-Cy"></a>意行，<a id="a-Cz"></a>无令有缺；<a id="a-D0"></a>当灭五结，<a id="a-D1"></a>修行五根。<a id="a-D2"></a>如是，<a id="a-D3"></a>诸比丘，<a id="a-D4"></a>当作是学！<a id="a-D5"></a>”</p>
  <p id="aD6">尔时，<a id="a-D7"></a>诸比丘闻佛所说，<a id="a-D8"></a>欢喜奉行。</p>
  <p id="aD9">闻如是：<a id="a-DA"></a>一时，<a id="a-DB"></a>佛在舍卫国东苑鹿母园中，<a id="a-DC"></a>与大比丘众五百人俱。</p>
  <p id="aDD">是时，<a id="a-DE"></a>世尊七月十五日于露野地敷座，<a id="a-DF"></a>诸比丘僧前后围绕。<a id="a-DG"></a>佛告阿难曰：<a id="a-DH"></a>“汝今于露地速击揵椎，<a id="a-DI"></a>所以然者？<a id="a-DJ"></a>今七月十五日是受岁之日。<a id="a-DK"></a>”</p>
  <p id="aDL">是时，<a id="a-DM"></a>尊者阿难右膝著地，<a id="a-DN"></a>长跪叉手，<a id="a-DO"></a>便说此偈：</p>
  <p id="aDP">“净眼无与等，<a id="a-DQ"></a>无事而不练，</p>
  <p id="aDR">智慧无染著，<a id="a-DS"></a>何等名受岁？<a id="a-DT"></a>”</p>
  <p id="aDU">尔时，<a id="a-DV"></a>世尊复以偈报阿难曰：</p>
  <p id="aDW">“受岁三业净，<a id="a-DX"></a>身口意所作，</p>
  <p id="aDY">两两比丘对，<a id="a-DZ"></a>自陈所作短。</p>
  <p id="aDa">还自称名字，<a id="a-Db"></a>今日众受岁，</p>
  <p id="aDc">我亦净意受，<a id="a-Dd"></a>惟愿原其过！<a id="a-De"></a>”</p>
  <p id="aDf">尔时，<a id="a-Dg"></a>阿难复以偈问其义曰：</p>
  <p id="aDh">“过去恒沙佛，<a id="a-Di"></a>辟支及声闻，</p>
  <p id="aDj">尽是诸佛法，<a id="a-Dk"></a>独是释迦文？<a id="a-Dl"></a>”</p>
  <p id="aDm">尔时，<a id="a-Dn"></a>佛复以偈报阿难曰：</p>
  <p id="aDo">“恒沙过去佛，<a id="a-Dp"></a>弟子清净心，</p>
  <p id="aDq">皆是诸佛法，<a id="a-Dr"></a>非今释迦文。</p>
  <p id="aDs">辟支无此法，<a id="a-Dt"></a>无岁无弟子，</p>
  <p id="aDu">独逝无伴侣，<a id="a-Dv"></a>不与他说法。</p>
  <p id="aDw">当来佛世尊，<a id="a-Dx"></a>恒沙不可计，</p>
  <p id="aDy">彼亦受此岁，<a id="a-Dz"></a>如今瞿昙法。<a id="a-E0"></a>”</p>
  <p id="aE1">是时，<a id="a-E2"></a>尊者阿难闻此语已，<a id="a-E3"></a>欢喜踊跃，<a id="a-E4"></a>不能自胜，<a id="a-E5"></a>即升讲堂，<a id="a-E6"></a>手执揵椎，<a id="a-E7"></a>并作是说：<a id="a-E8"></a>“我今击此如来信鼓，<a id="a-E9"></a>诸有如来弟子众者，<a id="a-EA"></a>尽当普集。<a id="a-EB"></a>”</p>
  <p id="aEC">尔时，<a id="a-ED"></a>复说此偈：</p>
  <p id="aEE">“降伏魔力怨，<a id="a-EF"></a>除结无有余，</p>
  <p id="aEG">露地击揵椎，<a id="a-EH"></a>比丘闻当集。</p>
  <p id="aEI">诸欲闻法人，<a id="a-EJ"></a>度流生死海，</p>
  <p id="aEK">闻此妙响音，<a id="a-EL"></a>尽当云集此。<a id="a-EM"></a>”</p>
  <p id="aEN">尔时，<a id="a-EO"></a>尊者阿难已击揵椎，<a id="a-EP"></a>至世尊所，<a id="a-EQ"></a>头面礼足，<a id="a-ER"></a>在一面住，<a id="a-ES"></a>白世尊言：<a id="a-ET"></a>“今正是时，<a id="a-EU"></a>惟愿世尊何所敕使！<a id="a-EV"></a>”</p>
  <p id="aEW">是时，<a id="a-EX"></a>世尊告阿难曰：<a id="a-EY"></a>“汝随次坐，<a id="a-EZ"></a>如来自当知时。<a id="a-Ea"></a>”是时，<a id="a-Eb"></a>世尊坐于草座，<a id="a-Ec"></a>告诸比丘：<a id="a-Ed"></a>“汝等尽当坐于草座。<a id="a-Ee"></a>”</p>
  <p id="aEf">诸比丘对曰：<a id="a-Eg"></a>“如是，<a id="a-Eh"></a>世尊。<a id="a-Ei"></a>”时，<a id="a-Ej"></a>诸比丘各坐草座。</p>
  <p id="aEk">是时，<a id="a-El"></a>世尊默然观诸比丘已，<a id="a-Em"></a>便敕诸比丘：<a id="a-En"></a>“我今欲受岁，<a id="a-Eo"></a>我无过咎于众人乎？<a id="a-Ep"></a>又不犯身、<a id="a-Eq"></a>口、<a id="a-Er"></a>意？<a id="a-Es"></a>”如来说此语已，<a id="a-Et"></a>诸比丘默然不对。<a id="a-Eu"></a>是时，<a id="a-Ev"></a>复再三告诸比丘：<a id="a-Ew"></a>“我今欲受岁，<a id="a-Ex"></a>然我无过于众人乎？<a id="a-Ey"></a>”</p>
  <p id="aEz">是时，<a id="a-F0"></a>尊者舍利弗即从座起，<a id="a-F1"></a>长跪叉手，<a id="a-F2"></a>白世尊言：<a id="a-F3"></a>“诸比丘众观察如来，<a id="a-F4"></a>无身、<a id="a-F5"></a>口、<a id="a-F6"></a>意过。<a id="a-F7"></a>所以然者？<a id="a-F8"></a>世尊今日不度者度，<a id="a-F9"></a>不脱者脱，<a id="a-FA"></a>不般涅槃者令般涅槃，<a id="a-FB"></a>无救者为作救护，<a id="a-FC"></a>盲者作眼目，<a id="a-FD"></a>为病者作大医王，<a id="a-FE"></a>三界独尊，<a id="a-FF"></a>无能及者，<a id="a-FG"></a>最尊、<a id="a-FH"></a>最上。<a id="a-FI"></a>未起道意者使发道意，<a id="a-FJ"></a>众人未寤尊令寤之，<a id="a-FK"></a>未闻法者使令闻之，<a id="a-FL"></a>为迷者作径路，<a id="a-FM"></a>恒以正法；<a id="a-FN"></a>以此事缘，<a id="a-FO"></a>如来无咎于众人，<a id="a-FP"></a>亦无身、<a id="a-FQ"></a>口、<a id="a-FR"></a>意过。<a id="a-FS"></a>”</p>
  <p id="aFT">是时，<a id="a-FU"></a>舍利弗白世尊言：<a id="a-FV"></a>“我今向如来自陈，<a id="a-FW"></a>然无咎于如来及比丘僧乎？<a id="a-FX"></a>”</p>
  <p id="aFY">世尊告曰：<a id="a-FZ"></a>“汝今，<a id="a-Fa"></a>舍利弗，<a id="a-Fb"></a>都无身、<a id="a-Fc"></a>口、<a id="a-Fd"></a>意所作非行。<a id="a-Fe"></a>所以然者？<a id="a-Ff"></a>汝今智慧无能及者，<a id="a-Fg"></a>种种智慧、<a id="a-Fh"></a>无量智慧、<a id="a-Fi"></a>无边之智、<a id="a-Fj"></a>无与等智、<a id="a-Fk"></a>疾智、<a id="a-Fl"></a>捷智、<a id="a-Fm"></a>甚深之智、<a id="a-Fn"></a>平等之智，<a id="a-Fo"></a>少欲知足，<a id="a-Fp"></a>乐静之处，<a id="a-Fq"></a>多诸方便，<a id="a-Fr"></a>念不错乱，<a id="a-Fs"></a>总持三昧，<a id="a-Ft"></a>根原具足：<a id="a-Fu"></a>戒成就、<a id="a-Fv"></a>三昧成就、<a id="a-Fw"></a>智慧成就、<a id="a-Fx"></a>解脱成就、<a id="a-Fy"></a>解脱见慧成就，<a id="a-Fz"></a>勇悍能忍，<a id="a-G0"></a>所说无恶，<a id="a-G1"></a>不为非法，<a id="a-G2"></a>心性庠序，<a id="a-G3"></a>不行卒暴。<a id="a-G4"></a>犹如转轮圣王最大太子，<a id="a-G5"></a>当绍王位，<a id="a-G6"></a>转于法轮；<a id="a-G7"></a>舍利弗亦如是，<a id="a-G8"></a>转于无上法轮，<a id="a-G9"></a>诸天、<a id="a-GA"></a>世人及龙、<a id="a-GB"></a>鬼、<a id="a-GC"></a>魔若魔天本所不转。<a id="a-GD"></a>汝今所说，<a id="a-GE"></a>常如法义，<a id="a-GF"></a>未曾违理。<a id="a-GG"></a>”</p>
  <p id="aGH">是时，<a id="a-GI"></a>舍利弗白佛言：<a id="a-GJ"></a>“此五百比丘尽当受岁，<a id="a-GK"></a>此五百人尽无咎于如来乎？</p>
  <p id="aGL">世尊告曰：<a id="a-GM"></a>“亦不责此五百比丘身、<a id="a-GN"></a>口、<a id="a-GO"></a>意行。<a id="a-GP"></a>所以然者？<a id="a-GQ"></a>此舍利弗大众之中极为清净，<a id="a-GR"></a>无有瑕秽。<a id="a-GS"></a>今此众中最小下坐，<a id="a-GT"></a>得须陀洹道，<a id="a-GU"></a>必当上及不退转法；<a id="a-GV"></a>以是之故，<a id="a-GW"></a>我不怨责此众。<a id="a-GX"></a>”</p>
  <p id="aGY">尔时，<a id="a-GZ"></a>多耆奢在此众中，<a id="a-Ga"></a>即从座起，<a id="a-Gb"></a>前至世尊所，<a id="a-Gc"></a>头面礼足，<a id="a-Gd"></a>白世尊言：<a id="a-Ge"></a>“我今堪任欲有所论。<a id="a-Gf"></a>”</p>
  <p id="aGg">世尊告曰：<a id="a-Gh"></a>“欲有所说，<a id="a-Gi"></a>今正是时。<a id="a-Gj"></a>”</p>
  <p id="aGk">多耆奢即于佛前叹佛及比丘僧，<a id="a-Gl"></a>而说此偈：</p>
  <p id="aGm">“十五清净日，<a id="a-Gn"></a>五百比丘集，</p>
  <p id="aGo">诸结缚悉解，<a id="a-Gp"></a>无爱更不生。</p>
  <p id="aGq">转轮大圣王，<a id="a-Gr"></a>群臣所围绕，</p>
  <p id="aGs">普遍诸世界，<a id="a-Gt"></a>天上及世间。</p>
  <p id="aGu">大将人中尊，<a id="a-Gv"></a>为人作导师，</p>
  <p id="aGw">弟子乐徒从，<a id="a-Gx"></a>三达六通彻。</p>
  <p id="aGy">皆是真佛子，<a id="a-Gz"></a>无有尘垢者，</p>
  <p id="aH0">能断欲爱刺，<a id="a-H1"></a>今日自归命。<a id="a-H2"></a>”</p>
  <p id="aH3">尔时，<a id="a-H4"></a>世尊可多耆奢所说。<a id="a-H5"></a>是时，<a id="a-H6"></a>多耆奢作是念：<a id="a-H7"></a>“如来今日可我所说。<a id="a-H8"></a>”欢喜踊跃，<a id="a-H9"></a>不能自胜，<a id="a-HA"></a>即从座起，<a id="a-HB"></a>礼佛却退，<a id="a-HC"></a>还就本位。</p>
  <p id="aHD">尔时，<a id="a-HE"></a>世尊告诸比丘：<a id="a-HF"></a>“我声闻中第一造偈弟子，<a id="a-HG"></a>所谓多耆奢比丘是。<a id="a-HH"></a>所说无疑难，<a id="a-HI"></a>亦是多耆奢比丘是也。<a id="a-HJ"></a>”</p>
  <p id="aHK">尔时，<a id="a-HL"></a>诸比丘闻佛所说，<a id="a-HM"></a>欢喜奉行。</p>
  <p id="aHN">闻如是：<a id="a-HO"></a>一时，<a id="a-HP"></a>佛在罗阅城迦兰陀竹园所，<a id="a-HQ"></a>与大比丘众五百人俱。</p>
  <p id="aHR">尔时，<a id="a-HS"></a>三十三天有一天子，<a id="a-HT"></a>身形有五死瑞应。<a id="a-HU"></a>云何为五？<a id="a-HV"></a>一者、<a id="a-HW"></a>华冠自萎，<a id="a-HX"></a>二者、<a id="a-HY"></a>衣裳垢坌，<a id="a-HZ"></a>三者、<a id="a-Ha"></a>腋下流汗，<a id="a-Hb"></a>四者、<a id="a-Hc"></a>不乐本位，<a id="a-Hd"></a>五者、<a id="a-He"></a>玉女违叛。<a id="a-Hf"></a>尔时，<a id="a-Hg"></a>彼天子愁忧苦恼，<a id="a-Hh"></a>捶胸叹息。</p>
  <p id="aHi">时，<a id="a-Hj"></a>释提桓因闻此天子愁忧苦恼，<a id="a-Hk"></a>捶胸叹息，<a id="a-Hl"></a>便敕一天子：<a id="a-Hm"></a>“此何等音声，<a id="a-Hn"></a>乃彻此闻？<a id="a-Ho"></a>”</p>
  <p id="aHp">彼天子报言：<a id="a-Hq"></a>“天子当知：<a id="a-Hr"></a>今有一天子，<a id="a-Hs"></a>命将欲终，<a id="a-Ht"></a>有五死瑞应：<a id="a-Hu"></a>一者、<a id="a-Hv"></a>华冠自萎，<a id="a-Hw"></a>二者、<a id="a-Hx"></a>衣裳垢坌，<a id="a-Hy"></a>三者、<a id="a-Hz"></a>腋下流汗，<a id="a-I0"></a>四者、<a id="a-I1"></a>不乐本位，<a id="a-I2"></a>五者、<a id="a-I3"></a>玉女违叛。<a id="a-I4"></a>”</p>
  <p id="aI5">尔时，<a id="a-I6"></a>释提桓因往至彼欲终天子所，<a id="a-I7"></a>语彼天子言：<a id="a-I8"></a>“汝今何故愁忧苦恼，<a id="a-I9"></a>乃至于斯？<a id="a-IA"></a>”</p>
  <p id="aIB">天子报言：<a id="a-IC"></a>“尊者因提，<a id="a-ID"></a>那得不愁忧苦恼？<a id="a-IE"></a>命将欲终，<a id="a-IF"></a>有五死怪：<a id="a-IG"></a>华冠自萎，<a id="a-IH"></a>衣裳垢腻，<a id="a-II"></a>腋下流汗，<a id="a-IJ"></a>不乐本处，<a id="a-IK"></a>玉女违叛。<a id="a-IL"></a>今此七宝宫殿悉当忘失，<a id="a-IM"></a>及五百玉女亦当星散，<a id="a-IN"></a>我所食甘露者今无气味。<a id="a-IO"></a>”</p>
  <p id="aIP">是时，<a id="a-IQ"></a>释提桓因语彼天子言：<a id="a-IR"></a>“汝岂不闻如来说偈乎？</p>
  <p id="aIS">“一切行无常，<a id="a-IT"></a>生者必有死，</p>
  <p id="aIU">不生则不死，<a id="a-IV"></a>此灭为最乐。</p>
  <p id="aIW">“汝今何故愁忧乃至于斯！<a id="a-IX"></a>一切行无常之物，<a id="a-IY"></a>欲使有常者，<a id="a-IZ"></a>此事不然。<a id="a-Ia"></a>”</p>
  <p id="aIb">天子报言：<a id="a-Ic"></a>“云何，<a id="a-Id"></a>天帝，<a id="a-Ie"></a>我那得不愁忧？<a id="a-If"></a>我今天身清净无瑕秽，<a id="a-Ig"></a>光喻日月，<a id="a-Ih"></a>靡所不照；<a id="a-Ii"></a>舍此身已，<a id="a-Ij"></a>当生罗阅城中猪腹中生，<a id="a-Ik"></a>生恒食屎，<a id="a-Il"></a>死时为刀所割。<a id="a-Im"></a>”</p>
  <p id="aIn">是时，<a id="a-Io"></a>释提桓因语彼天子言：<a id="a-Ip"></a>“汝今可自归佛、<a id="a-Iq"></a>法、<a id="a-Ir"></a>众，<a id="a-Is"></a>若当尔时，<a id="a-It"></a>便不堕三恶趣。<a id="a-Iu"></a>”</p>
  <p id="aIv">是时，<a id="a-Iw"></a>天子报言：<a id="a-Ix"></a>“岂当以归三尊，<a id="a-Iy"></a>不堕三恶趣乎？<a id="a-Iz"></a>”</p>
  <p id="aJ0">释提桓因曰：<a id="a-J1"></a>“如是，<a id="a-J2"></a>天子，<a id="a-J3"></a>其有自归三尊者，<a id="a-J4"></a>终不堕三恶趣也。<a id="a-J5"></a>如来亦说此偈：</p>
  <p id="aJ6">“诸有自归佛，<a id="a-J7"></a>不堕三恶趣，</p>
  <p id="aJ8">尽漏处天人，<a id="a-J9"></a>便当至涅槃。<a id="a-JA"></a>”</p>
  <p id="aJB">尔时，<a id="a-JC"></a>彼天问释提桓因：<a id="a-JD"></a>“今如来竟为所在？<a id="a-JE"></a>”</p>
  <p id="aJF">释提桓因曰：<a id="a-JG"></a>“今如来在摩竭国罗阅城中，<a id="a-JH"></a>迦兰陀竹园所，<a id="a-JI"></a>与大比丘众五百人俱。<a id="a-JJ"></a>”</p>
  <p id="aJK">天子报言：<a id="a-JL"></a>“我今无有此力，<a id="a-JM"></a>可得至彼觐省如来。<a id="a-JN"></a>”</p>
  <p id="aJO">释提桓因报言：<a id="a-JP"></a>“天子当知：<a id="a-JQ"></a>右膝著地，<a id="a-JR"></a>长跪叉手，<a id="a-JS"></a>向下方界，<a id="a-JT"></a>而作是说：<a id="a-JU"></a>‘惟愿世尊善观察之，<a id="a-JV"></a>今在垂穷之地，<a id="a-JW"></a>愿矜愍之！<a id="a-JX"></a>今自归三尊，<a id="a-JY"></a>如来无所著。<a id="a-JZ"></a>’”</p>
  <p id="aJa">是时，<a id="a-Jb"></a>彼天子随释提桓因言，<a id="a-Jc"></a>即便长跪向下方，<a id="a-Jd"></a>自称姓名，<a id="a-Je"></a>自归佛、<a id="a-Jf"></a>法、<a id="a-Jg"></a>众，<a id="a-Jh"></a>尽其形寿为真佛子，<a id="a-Ji"></a>非用天子。<a id="a-Jj"></a>如是，<a id="a-Jk"></a>至三说此语已，<a id="a-Jl"></a>不复处猪胎，<a id="a-Jm"></a>乃当更生长者家。</p>
  <p id="aJn">是时，<a id="a-Jo"></a>彼天见此缘已，<a id="a-Jp"></a>即向释提桓因而说此偈：</p>
  <p id="aJq">“善缘非恶缘，<a id="a-Jr"></a>为法非为财，</p>
  <p id="aJs">导引以正道，<a id="a-Jt"></a>此者尊所叹。</p>
  <p id="aJu">蒙尊不堕恶，<a id="a-Jv"></a>猪胎甚难因，</p>
  <p id="aJw">自察生长者，<a id="a-Jx"></a>因彼当见佛。<a id="a-Jy"></a>”</p>
  <p id="aJz">是时，<a id="a-K0"></a>天子随时寿长短，<a id="a-K1"></a>生罗阅城中大长者家。<a id="a-K2"></a>是时，<a id="a-K3"></a>长者妇自知有娠。<a id="a-K4"></a>十月欲满，<a id="a-K5"></a>生一男儿，<a id="a-K6"></a>端正无双，<a id="a-K7"></a>世之希有。<a id="a-K8"></a>是时，<a id="a-K9"></a>释提桓因以知此儿向十岁，<a id="a-KA"></a>数数往告：<a id="a-KB"></a>“汝可忆本所作缘本，<a id="a-KC"></a>自言：<a id="a-KD"></a>‘我当因彼见佛。<a id="a-KE"></a>’今正是时，<a id="a-KF"></a>可见世尊。<a id="a-KG"></a>若不往者，<a id="a-KH"></a>后必有悔！<a id="a-KI"></a>”</p>
  <p id="aKJ">是时，<a id="a-KK"></a>尊者舍利弗到时，<a id="a-KL"></a>著衣持钵，<a id="a-KM"></a>入罗阅城乞食，<a id="a-KN"></a>渐渐往至彼长者家，<a id="a-KO"></a>在门外静然而住。</p>
  <p id="aKP">尔时，<a id="a-KQ"></a>长者子见舍利弗著衣持钵，<a id="a-KR"></a>容貌殊特；<a id="a-KS"></a>见已，<a id="a-KT"></a>便彼至舍利弗前，<a id="a-KU"></a>而作是说：<a id="a-KV"></a>“汝今是谁？<a id="a-KW"></a>为谁弟子？<a id="a-KX"></a>为行何法？<a id="a-KY"></a>”</p>
  <p id="aKZ">舍利弗言：<a id="a-Ka"></a>“我师出释种，<a id="a-Kb"></a>于中出家学道。<a id="a-Kc"></a>师名如来、<a id="a-Kd"></a>至真、<a id="a-Ke"></a>等正觉，<a id="a-Kf"></a>恒从彼受法。<a id="a-Kg"></a>”</p>
  <p id="aKh">是时，<a id="a-Ki"></a>小儿即向舍利弗，<a id="a-Kj"></a>而说此偈：</p>
  <p id="aKk">“尊今静然立，<a id="a-Kl"></a>持钵容貌整，</p>
  <p id="aKm">今欲求何等？<a id="a-Kn"></a>与谁在此住？<a id="a-Ko"></a>”</p>
  <p id="aKp">是时，<a id="a-Kq"></a>舍利弗复以偈报曰：</p>
  <p id="aKr">“我今不求财，<a id="a-Ks"></a>非食非服饰，</p>
  <p id="aKt">故来为汝故，<a id="a-Ku"></a>善察听我语。</p>
  <p id="aKv">忆汝本所说，<a id="a-Kw"></a>天上言誓时，</p>
  <p id="aKx">人中当见佛，<a id="a-Ky"></a>故来相告耳！</p>
  <p id="aKz">诸佛出兴难，<a id="a-L0"></a>说法亦复然，</p>
  <p id="aL1">人身不可获，<a id="a-L2"></a>亦如优昙华。</p>
  <p id="aL3">汝今随我来，<a id="a-L4"></a>俱觐如来容，</p>
  <p id="aL5">必当为汝说，<a id="a-L6"></a>至要之善趣。<a id="a-L7"></a>”</p>
  <p id="aL8">是时，<a id="a-L9"></a>长者子闻舍利弗语已，<a id="a-LA"></a>即往至父母所，<a id="a-LB"></a>头面礼足，<a id="a-LC"></a>在一面立。<a id="a-LD"></a>是时，<a id="a-LE"></a>长者子白父母言：<a id="a-LF"></a>“惟愿听许，<a id="a-LG"></a>至世尊所，<a id="a-LH"></a>承事礼敬，<a id="a-LI"></a>问讯康强！<a id="a-LJ"></a>”</p>
  <p id="aLK">父母报曰：<a id="a-LL"></a>“今正是时。<a id="a-LM"></a>”</p>
  <p id="aLN">长者子即集香华及好白氎，<a id="a-LO"></a>共尊者舍利弗，<a id="a-LP"></a>相随往至世尊所，<a id="a-LQ"></a>头面礼足，<a id="a-LR"></a>在一面住。</p>
  <p id="aLS">尔时，<a id="a-LT"></a>舍利弗白世尊言：<a id="a-LU"></a>“此长者子居此罗阅城中，<a id="a-LV"></a>不识三尊。<a id="a-LW"></a>惟愿世尊善与说法，<a id="a-LX"></a>令得度脱！<a id="a-LY"></a>”</p>
  <p id="aLZ">是时，<a id="a-La"></a>长者子遥见世尊威容端正，<a id="a-Lb"></a>诸根寂静，<a id="a-Lc"></a>有三十二相、<a id="a-Ld"></a>八十种好庄严其身，<a id="a-Le"></a>亦如须弥山王，<a id="a-Lf"></a>面如日月，<a id="a-Lg"></a>视之无厌，<a id="a-Lh"></a>前进礼足，<a id="a-Li"></a>在一面住。<a id="a-Lj"></a>尔时，<a id="a-Lk"></a>长者子即以香华散如来上，<a id="a-Ll"></a>复以新白氎奉上如来，<a id="a-Lm"></a>头面礼足，<a id="a-Ln"></a>在一面住。</p>
  <p id="aLo">是时，<a id="a-Lp"></a>世尊渐与说法，<a id="a-Lq"></a>所谓论者：<a id="a-Lr"></a>施论、<a id="a-Ls"></a>戒论、<a id="a-Lt"></a>生天之论，<a id="a-Lu"></a>欲为不净，<a id="a-Lv"></a>漏为是大患，<a id="a-Lw"></a>出家为要。<a id="a-Lx"></a>是时，<a id="a-Ly"></a>世尊以知小儿心开意解，<a id="a-Lz"></a>诸佛世尊常所说法——苦、<a id="a-M0"></a>集、<a id="a-M1"></a>尽、<a id="a-M2"></a>道，<a id="a-M3"></a>是时世尊尽与彼长者子说。</p>
  <p id="aM4">是时，<a id="a-M5"></a>长者子即于座上，<a id="a-M6"></a>诸尘垢尽，<a id="a-M7"></a>得法眼净，<a id="a-M8"></a>无复瑕秽。<a id="a-M9"></a>是时，<a id="a-MA"></a>长者子即从座起，<a id="a-MB"></a>头面礼足，<a id="a-MC"></a>白世尊言：<a id="a-MD"></a>“惟愿世尊听使出家，<a id="a-ME"></a>得作沙门。<a id="a-MF"></a>”</p>
  <p id="aMG">世尊告曰：<a id="a-MH"></a>“夫为道者，<a id="a-MI"></a>不辞父母，<a id="a-MJ"></a>不得作沙门。<a id="a-MK"></a>”</p>
  <p id="aML">是时，<a id="a-MM"></a>长者子白世尊言：<a id="a-MN"></a>“要当使父母听许。<a id="a-MO"></a>”</p>
  <p id="aMP">世尊告曰：<a id="a-MQ"></a>“今正是时。<a id="a-MR"></a>”</p>
  <p id="aMS">尔时，<a id="a-MT"></a>长者子即从座起，<a id="a-MU"></a>头面礼足，<a id="a-MV"></a>便退而去。<a id="a-MW"></a>还至所在，<a id="a-MX"></a>白父母言：<a id="a-MY"></a>“惟愿听许，<a id="a-MZ"></a>得作沙门。<a id="a-Ma"></a>”</p>
  <p id="aMb">父母报言：<a id="a-Mc"></a>“我等今日唯有一子，<a id="a-Md"></a>然家中生业饶财多宝，<a id="a-Me"></a>行沙门法，<a id="a-Mf"></a>甚为不易。<a id="a-Mg"></a>”</p>
  <p id="aMh">长者子报言：<a id="a-Mi"></a>“如来出世，<a id="a-Mj"></a>亿劫乃有，<a id="a-Mk"></a>甚不可遇，<a id="a-Ml"></a>时时乃出耳！<a id="a-Mm"></a>亦如优昙钵华时时乃有耳！<a id="a-Mn"></a>如来亦复如是，<a id="a-Mo"></a>亿劫乃出耳！<a id="a-Mp"></a>”</p>
  <p id="aMq">是时，<a id="a-Mr"></a>长者子父母各共叹息而作是言：<a id="a-Ms"></a>“今正是时，<a id="a-Mt"></a>随汝所宜。<a id="a-Mu"></a>”</p>
  <p id="aMv">是时，<a id="a-Mw"></a>长者子头面礼足，<a id="a-Mx"></a>便辞而去，<a id="a-My"></a>往至世尊所，<a id="a-Mz"></a>头面礼足，<a id="a-N0"></a>在一面立。<a id="a-N1"></a>尔时，<a id="a-N2"></a>彼长者子白世尊言：<a id="a-N3"></a>“父母见听，<a id="a-N4"></a>惟愿世尊听使作道！<a id="a-N5"></a>”</p>
  <p id="aN6">尔时，<a id="a-N7"></a>世尊告舍利弗：<a id="a-N8"></a>“汝今度此长者子使作沙门。<a id="a-N9"></a>”</p>
  <p id="aNA">舍利弗对曰：<a id="a-NB"></a>“如是，<a id="a-NC"></a>世尊。<a id="a-ND"></a>”尔时，<a id="a-NE"></a>舍利弗从佛受教，<a id="a-NF"></a>度作沙弥，<a id="a-NG"></a>日日教诲。</p>
  <p id="aNH">是时，<a id="a-NI"></a>彼沙弥在闲静处而自克修，<a id="a-NJ"></a>所以族姓子出家学道，<a id="a-NK"></a>剃除须发，<a id="a-NL"></a>修无上梵行者，<a id="a-NM"></a>欲得离苦。<a id="a-NN"></a>是时，<a id="a-NO"></a>沙弥即成阿罗汉，<a id="a-NP"></a>往至世尊所，<a id="a-NQ"></a>头面礼足，<a id="a-NR"></a>白世尊言：<a id="a-NS"></a>“我今已见佛闻法，<a id="a-NT"></a>都无有疑。<a id="a-NU"></a>”</p>
  <p id="aNV">世尊告曰：<a id="a-NW"></a>“汝今云何见佛闻法而无狐疑？<a id="a-NX"></a>”</p>
  <p id="aNY">沙弥白佛言：<a id="a-NZ"></a>“色者无常，<a id="a-Na"></a>无常者即是苦，<a id="a-Nb"></a>苦者是无我，<a id="a-Nc"></a>无我者即是空，<a id="a-Nd"></a>空者非有、<a id="a-Ne"></a>非不有，<a id="a-Nf"></a>亦复无我，<a id="a-Ng"></a>如是智者所觉知；<a id="a-Nh"></a>痛、<a id="a-Ni"></a>想、<a id="a-Nj"></a>行、<a id="a-Nk"></a>识无常，<a id="a-Nl"></a>无常者是苦，<a id="a-Nm"></a>苦者无我，<a id="a-Nn"></a>无我者是空，<a id="a-No"></a>空者非有、<a id="a-Np"></a>非不有，<a id="a-Nq"></a>此智者所觉知。<a id="a-Nr"></a>此五盛阴无常、<a id="a-Ns"></a>苦、<a id="a-Nt"></a>空、<a id="a-Nu"></a>无我、<a id="a-Nv"></a>非有，<a id="a-Nw"></a>多诸苦恼，<a id="a-Nx"></a>不可疗治，<a id="a-Ny"></a>恒在臭处，<a id="a-Nz"></a>不可久保。<a id="a-O0"></a>悉观无有我，<a id="a-O1"></a>今日观察此法，<a id="a-O2"></a>便为见如来已。<a id="a-O3"></a>”</p>
  <p id="aO4">世尊告曰：<a id="a-O5"></a>“善哉！<a id="a-O6"></a>善哉！<a id="a-O7"></a>沙弥，<a id="a-O8"></a>即听汝为大沙门。<a id="a-O9"></a>”</p>
  <p id="aOA">尔时，<a id="a-OB"></a>彼沙弥闻佛所说，<a id="a-OC"></a>欢喜奉行。</p>
  <p id="aOD">闻如是：<a id="a-OE"></a>一时，<a id="a-OF"></a>尊者那罗陀在波罗梨国长者竹林中。</p>
  <p id="aOG">尔时，<a id="a-OH"></a>文荼王第一夫人而取命终，<a id="a-OI"></a>王甚爱敬念，<a id="a-OJ"></a>未曾去怀。<a id="a-OK"></a>是时，<a id="a-OL"></a>有一人至王所，<a id="a-OM"></a>而白王言：<a id="a-ON"></a>“大王当知：<a id="a-OO"></a>第一夫人今已命终。<a id="a-OP"></a>”</p>
  <p id="aOQ">是时，<a id="a-OR"></a>王闻夫人无常，<a id="a-OS"></a>即怀愁忧，<a id="a-OT"></a>告来人曰：<a id="a-OU"></a>“汝速舆夫人死尸，<a id="a-OV"></a>著麻油中，<a id="a-OW"></a>使我见之。<a id="a-OX"></a>”</p>
  <p id="aOY">是时，<a id="a-OZ"></a>彼人受王教命，<a id="a-Oa"></a>即往持夫人身，<a id="a-Ob"></a>著麻油中。</p>
  <p id="aOc">尔时，<a id="a-Od"></a>王闻夫人逝丧，<a id="a-Oe"></a>极怀愁恼，<a id="a-Of"></a>不食不饮，<a id="a-Og"></a>复不持法，<a id="a-Oh"></a>不理王事。</p>
  <p id="aOi">是时，<a id="a-Oj"></a>左右有一人名曰善念，<a id="a-Ok"></a>恒与大王执剑，<a id="a-Ol"></a>白大王曰：<a id="a-Om"></a>“大王当知：<a id="a-On"></a>此国界中有沙门，<a id="a-Oo"></a>名那罗陀，<a id="a-Op"></a>得阿罗汉，<a id="a-Oq"></a>有大神足，<a id="a-Or"></a>博识多知，<a id="a-Os"></a>无事不练，<a id="a-Ot"></a>辩才勇慧，<a id="a-Ou"></a>语常含笑。<a id="a-Ov"></a>愿王当往至彼，<a id="a-Ow"></a>听其说法；<a id="a-Ox"></a>若王闻法，<a id="a-Oy"></a>无复愁忧苦恼。<a id="a-Oz"></a>”</p>
  <p id="aP0">王报之曰：<a id="a-P1"></a>“善哉！<a id="a-P2"></a>善哉！<a id="a-P3"></a>善说此语。<a id="a-P4"></a>汝今，<a id="a-P5"></a>善念，<a id="a-P6"></a>先往语彼沙门。<a id="a-P7"></a>所以然者？<a id="a-P8"></a>夫转轮圣王欲有所至，<a id="a-P9"></a>先当遣人，<a id="a-PA"></a>不先遣信而至者，<a id="a-PB"></a>此事不然。<a id="a-PC"></a>”</p>
  <p id="aPD">时，<a id="a-PE"></a>善念报曰：<a id="a-PF"></a>“如大王教！<a id="a-PG"></a>”即受王教，<a id="a-PH"></a>往至长者竹园中，<a id="a-PI"></a>至那罗陀所，<a id="a-PJ"></a>头面礼足，<a id="a-PK"></a>在一面立。</p>
  <p id="aPL">尔时，<a id="a-PM"></a>善念白尊者那罗陀言：<a id="a-PN"></a>“尊当知之：<a id="a-PO"></a>大王夫人今已命终，<a id="a-PP"></a>缘此苦恼，<a id="a-PQ"></a>不食不饮，<a id="a-PR"></a>亦复不治王法、<a id="a-PS"></a>国事。<a id="a-PT"></a>今欲来觐省尊颜，<a id="a-PU"></a>惟愿善与说法，<a id="a-PV"></a>使王无复愁苦！<a id="a-PW"></a>”</p>
  <p id="aPX">那罗陀报言：<a id="a-PY"></a>“欲来者，<a id="a-PZ"></a>今正是时。<a id="a-Pa"></a>”</p>
  <p id="aPb">是时，<a id="a-Pc"></a>善念已闻教令，<a id="a-Pd"></a>即头面礼足，<a id="a-Pe"></a>便退而去，<a id="a-Pf"></a>往至王所，<a id="a-Pg"></a>而白王言：<a id="a-Ph"></a>“已语沙门，<a id="a-Pi"></a>王宜知之。<a id="a-Pj"></a>”</p>
  <p id="aPk">是时，<a id="a-Pl"></a>即敕善念：<a id="a-Pm"></a>“汝速严驾宝羽之车，<a id="a-Pn"></a>吾今欲往与沙门相见。<a id="a-Po"></a>”</p>
  <p id="aPp">是时，<a id="a-Pq"></a>善念即严驾宝羽之车，<a id="a-Pr"></a>前白王言：<a id="a-Ps"></a>“严驾已办，<a id="a-Pt"></a>王知是时。<a id="a-Pu"></a>”</p>
  <p id="aPv">是时，<a id="a-Pw"></a>王乘宝羽之车，<a id="a-Px"></a>出城诣那罗陀所，<a id="a-Py"></a>步入长者竹园中。<a id="a-Pz"></a>夫人王法，<a id="a-Q0"></a>除五威容，<a id="a-Q1"></a>舍著一面，<a id="a-Q2"></a>至那罗陀所，<a id="a-Q3"></a>头面礼足，<a id="a-Q4"></a>在一面坐。</p>
  <p id="aQ5">是时，<a id="a-Q6"></a>那罗陀告王曰：<a id="a-Q7"></a>“大王当知：<a id="a-Q8"></a>梦幻之法起于愁忧，<a id="a-Q9"></a>泡沫之法及以雪揣而起愁忧，<a id="a-QA"></a>亦复不可以华法之想起于愁忧。<a id="a-QB"></a>所以然者？<a id="a-QC"></a>今有五事最不可得，<a id="a-QD"></a>是如来之所说也。<a id="a-QE"></a>云何为五？<a id="a-QF"></a>夫物应尽，<a id="a-QG"></a>欲使不尽者，<a id="a-QH"></a>此不可得；<a id="a-QI"></a>夫物应灭，<a id="a-QJ"></a>欲使不灭者，<a id="a-QK"></a>此不可得；<a id="a-QL"></a>夫老之法，<a id="a-QM"></a>欲使不老者，<a id="a-QN"></a>此不可得；<a id="a-QO"></a>复次，<a id="a-QP"></a>病法，<a id="a-QQ"></a>欲使不病者，<a id="a-QR"></a>此不可得；<a id="a-QS"></a>复次，<a id="a-QT"></a>死法，<a id="a-QU"></a>欲使不死者，<a id="a-QV"></a>此不可得。<a id="a-QW"></a>是谓，<a id="a-QX"></a>大王，<a id="a-QY"></a>此有五事最不可得，<a id="a-QZ"></a>是如来之所说。<a id="a-Qa"></a>”</p>
  <p id="aQb">尔时，<a id="a-Qc"></a>那罗陀便说此偈：</p>
  <p id="aQd">“不以愁忧恼，<a id="a-Qe"></a>而获其福佑，</p>
  <p id="aQf">设有怀愁忧，<a id="a-Qg"></a>外境得其便。</p>
  <p id="aQh">若使有智者，<a id="a-Qi"></a>终不思惟是，</p>
  <p id="aQj">外敌便有愁，<a id="a-Qk"></a>而不得其便。</p>
  <p id="aQl">威仪礼节具，<a id="a-Qm"></a>好施无吝心，</p>
  <p id="aQn">当求此方便，<a id="a-Qo"></a>使获其大利。</p>
  <p id="aQp">设使不可得，<a id="a-Qq"></a>我及彼众人，</p>
  <p id="aQr">无愁便无患，<a id="a-Qs"></a>行报知如何！</p>
  <p id="aQt">“又大王当知：<a id="a-Qu"></a>应失之物便失之，<a id="a-Qv"></a>已失便愁、<a id="a-Qw"></a>忧、<a id="a-Qx"></a>苦、<a id="a-Qy"></a>恼，<a id="a-Qz"></a>痛不可言，<a id="a-R0"></a>‘我所爱者今日已失’。<a id="a-R1"></a>是谓失物便失之，<a id="a-R2"></a>于中起愁、<a id="a-R3"></a>忧、<a id="a-R4"></a>苦、<a id="a-R5"></a>恼，<a id="a-R6"></a>痛不可言。<a id="a-R7"></a>是谓，<a id="a-R8"></a>大王，<a id="a-R9"></a>第一愁刺，<a id="a-RA"></a>染著心意。<a id="a-RB"></a>凡夫之人有此法，<a id="a-RC"></a>不知生、<a id="a-RD"></a>老、<a id="a-RE"></a>病、<a id="a-RF"></a>死之所来处。</p>
  <p id="aRG">“又复闻贤圣弟子所应失物便失之，<a id="a-RH"></a>是时彼人不起愁、<a id="a-RI"></a>忧、<a id="a-RJ"></a>苦、<a id="a-RK"></a>恼，<a id="a-RL"></a>当作是学：<a id="a-RM"></a>‘我今所失非独一己，<a id="a-RN"></a>余人亦有此法。<a id="a-RO"></a>设我于中起愁忧者，<a id="a-RP"></a>此非其宜。<a id="a-RQ"></a>或能使亲族起愁忧，<a id="a-RR"></a>怨家欢喜，<a id="a-RS"></a>食不消化，<a id="a-RT"></a>即当成病，<a id="a-RU"></a>身体烦热，<a id="a-RV"></a>由此缘本，<a id="a-RW"></a>便致命终。<a id="a-RX"></a>’尔时，<a id="a-RY"></a>便能除去忧畏之刺，<a id="a-RZ"></a>便脱生、<a id="a-Ra"></a>老、<a id="a-Rb"></a>病、<a id="a-Rc"></a>死，<a id="a-Rd"></a>无复灾患苦恼之法。</p>
  <p id="aRe">“复次，<a id="a-Rf"></a>大王，<a id="a-Rg"></a>应灭之物便灭之，<a id="a-Rh"></a>已灭便愁、<a id="a-Ri"></a>忧、<a id="a-Rj"></a>苦、<a id="a-Rk"></a>恼，<a id="a-Rl"></a>痛不可言，<a id="a-Rm"></a>‘我所爱者今日已灭’。<a id="a-Rn"></a>是谓灭物便灭之，<a id="a-Ro"></a>于中起愁、<a id="a-Rp"></a>忧、<a id="a-Rq"></a>苦、<a id="a-Rr"></a>恼，<a id="a-Rs"></a>痛不可言。<a id="a-Rt"></a>是谓，<a id="a-Ru"></a>大王，<a id="a-Rv"></a>第二愁刺，<a id="a-Rw"></a>染著心意。<a id="a-Rx"></a>凡夫之人有此法，<a id="a-Ry"></a>不知生、<a id="a-Rz"></a>老、<a id="a-S0"></a>病、<a id="a-S1"></a>死之所来处。</p>
  <p id="aS2">“又复闻贤圣弟子所应灭物便灭之，<a id="a-S3"></a>是时彼人不起愁、<a id="a-S4"></a>忧、<a id="a-S5"></a>苦、<a id="a-S6"></a>恼，<a id="a-S7"></a>当作是学：<a id="a-S8"></a>‘我今所灭非独一己，<a id="a-S9"></a>余人亦有此法。<a id="a-SA"></a>设我于中起愁忧者，<a id="a-SB"></a>此非其宜。<a id="a-SC"></a>或能使亲族起忧，<a id="a-SD"></a>怨家欢喜，<a id="a-SE"></a>食不消化，<a id="a-SF"></a>即当成病，<a id="a-SG"></a>身体烦热，<a id="a-SH"></a>由此缘本，<a id="a-SI"></a>便致命终。<a id="a-SJ"></a>’尔时，<a id="a-SK"></a>便能除去忧畏之刺，<a id="a-SL"></a>便脱生、<a id="a-SM"></a>老、<a id="a-SN"></a>病、<a id="a-SO"></a>死，<a id="a-SP"></a>无复灾患苦恼之法。</p>
  <p id="aSQ">“复次，<a id="a-SR"></a>大王，<a id="a-SS"></a>应老之物便老，<a id="a-ST"></a>已老便愁、<a id="a-SU"></a>忧、<a id="a-SV"></a>苦、<a id="a-SW"></a>恼，<a id="a-SX"></a>痛不可言，<a id="a-SY"></a>‘我所爱者今日已老’。<a id="a-SZ"></a>是谓老物便老，<a id="a-Sa"></a>于中起忧、<a id="a-Sb"></a>愁、<a id="a-Sc"></a>苦、<a id="a-Sd"></a>恼，<a id="a-Se"></a>痛不可言。<a id="a-Sf"></a>是谓，<a id="a-Sg"></a>大王，<a id="a-Sh"></a>第三愁忧之刺，<a id="a-Si"></a>染著心意。<a id="a-Sj"></a>凡夫之人有此法，<a id="a-Sk"></a>不知生、<a id="a-Sl"></a>老、<a id="a-Sm"></a>病、<a id="a-Sn"></a>死之所来处。</p>
  <p id="aSo">又复闻贤圣弟子所应老物便老，<a id="a-Sp"></a>是时彼人不起愁、<a id="a-Sq"></a>忧、<a id="a-Sr"></a>苦、<a id="a-Ss"></a>恼，<a id="a-St"></a>当作是学：<a id="a-Su"></a>‘我今所老非独一己，<a id="a-Sv"></a>余人亦有此法。<a id="a-Sw"></a>设我于中起愁忧者，<a id="a-Sx"></a>此非其宜。<a id="a-Sy"></a>或能使亲族起忧，<a id="a-Sz"></a>怨家欢喜，<a id="a-T0"></a>食不消化，<a id="a-T1"></a>即当成病，<a id="a-T2"></a>身体烦热，<a id="a-T3"></a>由此缘本，<a id="a-T4"></a>便致命终。<a id="a-T5"></a>’尔时，<a id="a-T6"></a>便能除去忧畏之刺，<a id="a-T7"></a>脱生、<a id="a-T8"></a>老、<a id="a-T9"></a>病、<a id="a-TA"></a>死，<a id="a-TB"></a>无复灾患苦恼之法。</p>
  <p id="aTC">“次复，<a id="a-TD"></a>大王，<a id="a-TE"></a>应病之物便病，<a id="a-TF"></a>已病便愁、<a id="a-TG"></a>忧、<a id="a-TH"></a>苦、<a id="a-TI"></a>恼，<a id="a-TJ"></a>痛不可言，<a id="a-TK"></a>‘我所爱者今日以病’。<a id="a-TL"></a>是谓病物便病，<a id="a-TM"></a>于中起愁、<a id="a-TN"></a>忧、<a id="a-TO"></a>苦、<a id="a-TP"></a>恼，<a id="a-TQ"></a>痛不可言。<a id="a-TR"></a>是谓，<a id="a-TS"></a>大王，<a id="a-TT"></a>第四愁忧之刺，<a id="a-TU"></a>染著心意。<a id="a-TV"></a>凡夫之人有此法，<a id="a-TW"></a>不知生、<a id="a-TX"></a>老、<a id="a-TY"></a>病、<a id="a-TZ"></a>死之所来处。</p>
  <p id="aTa">“又复闻贤圣弟子所应病物便病，<a id="a-Tb"></a>是谓彼人不起愁、<a id="a-Tc"></a>忧、<a id="a-Td"></a>苦、<a id="a-Te"></a>恼，<a id="a-Tf"></a>当作是学：<a id="a-Tg"></a>‘我今所病非独一己，<a id="a-Th"></a>余人亦有此法。<a id="a-Ti"></a>设我于中起愁忧者，<a id="a-Tj"></a>此非其宜。<a id="a-Tk"></a>或能使亲族起忧，<a id="a-Tl"></a>怨家欢喜，<a id="a-Tm"></a>食不消化，<a id="a-Tn"></a>即当成病，<a id="a-To"></a>身体烦热，<a id="a-Tp"></a>由此缘本，<a id="a-Tq"></a>便致命终。<a id="a-Tr"></a>’尔时，<a id="a-Ts"></a>便能除去愁畏之刺，<a id="a-Tt"></a>脱生、<a id="a-Tu"></a>老、<a id="a-Tv"></a>病、<a id="a-Tw"></a>死，<a id="a-Tx"></a>无复灾患苦恼之法。</p>
  <p id="aTy">“复次，<a id="a-Tz"></a>大王，<a id="a-U0"></a>应死之物便死，<a id="a-U1"></a>已死是谓死物，<a id="a-U2"></a>于中起愁、<a id="a-U3"></a>忧、<a id="a-U4"></a>苦、<a id="a-U5"></a>恼，<a id="a-U6"></a>痛不可言。<a id="a-U7"></a>是谓，<a id="a-U8"></a>大王，<a id="a-U9"></a>第五愁忧之刺，<a id="a-UA"></a>染著心意。<a id="a-UB"></a>凡夫之人有此法，<a id="a-UC"></a>不知生、<a id="a-UD"></a>老、<a id="a-UE"></a>病、<a id="a-UF"></a>死之所来处。</p>
  <p id="aUG">“又复闻贤圣弟子所应死者便死，<a id="a-UH"></a>是时彼人不起忧、<a id="a-UI"></a>愁、<a id="a-UJ"></a>苦恼，<a id="a-UK"></a>当作是学：<a id="a-UL"></a>‘我今死者非独一己，<a id="a-UM"></a>余人亦有此法。<a id="a-UN"></a>我设于中起愁忧者，<a id="a-UO"></a>此非其宜。<a id="a-UP"></a>或能使亲族起忧，<a id="a-UQ"></a>怨家欢喜，<a id="a-UR"></a>食不消化，<a id="a-US"></a>即当成病，<a id="a-UT"></a>身体烦热，<a id="a-UU"></a>由此缘本，<a id="a-UV"></a>便致命终。<a id="a-UW"></a>’尔时，<a id="a-UX"></a>便能除去愁畏之刺，<a id="a-UY"></a>脱生、<a id="a-UZ"></a>老、<a id="a-Ua"></a>病、<a id="a-Ub"></a>死，<a id="a-Uc"></a>无复灾患苦恼之法。<a id="a-Ud"></a>”</p>
  <p id="aUe">是时，<a id="a-Uf"></a>大王白尊者那罗陀曰：<a id="a-Ug"></a>“此名何法？<a id="a-Uh"></a>当云何奉行？<a id="a-Ui"></a>”</p>
  <p id="aUj">那罗陀言：<a id="a-Uk"></a>“此经名曰除忧之患，<a id="a-Ul"></a>当念奉行！<a id="a-Um"></a>”</p>
  <p id="aUn">时，<a id="a-Uo"></a>王报言：<a id="a-Up"></a>“实如所说，<a id="a-Uq"></a>除去愁忧。<a id="a-Ur"></a>所以然者？<a id="a-Us"></a>我闻此法已，<a id="a-Ut"></a>所有愁苦今日永除。<a id="a-Uu"></a>若尊者有所教敕者，<a id="a-Uv"></a>数至宫中，<a id="a-Uw"></a>当相供给，<a id="a-Ux"></a>使国土人民长受福无穷。<a id="a-Uy"></a>惟愿尊者广演此法，<a id="a-Uz"></a>永存于世，<a id="a-V0"></a>使四部之众长夜安隐。<a id="a-V1"></a>我今自归尊者那罗陀。<a id="a-V2"></a>”</p>
  <p id="aV3">那罗陀曰：<a id="a-V4"></a>“大王，<a id="a-V5"></a>莫自归我，<a id="a-V6"></a>当自归于佛。<a id="a-V7"></a>”</p>
  <p id="aV8">时，<a id="a-V9"></a>王问曰：<a id="a-VA"></a>“今佛在何处？<a id="a-VB"></a>”</p>
  <p id="aVC">那罗陀曰：<a id="a-VD"></a>“大王当知：<a id="a-VE"></a>迦毗罗卫大国，<a id="a-VF"></a>转轮圣王种出于释姓，<a id="a-VG"></a>彼王有子，<a id="a-VH"></a>名曰悉达，<a id="a-VI"></a>出家学道，<a id="a-VJ"></a>今自致成佛，<a id="a-VK"></a>号释迦文，<a id="a-VL"></a>当自归彼。<a id="a-VM"></a>”</p>
  <p id="aVN">大王复问：<a id="a-VO"></a>“今在何方？<a id="a-VP"></a>去此几所？<a id="a-VQ"></a>”</p>
  <p id="aVR">那罗陀曰：<a id="a-VS"></a>“如来已取涅槃。<a id="a-VT"></a>”</p>
  <p id="aVU">大王曰：<a id="a-VV"></a>“如来取灭度何其速疾？<a id="a-VW"></a>若当在世者，<a id="a-VX"></a>经数千万由旬，<a id="a-VY"></a>当往觐省。<a id="a-VZ"></a>”</p>
  <p id="aVa">是时，<a id="a-Vb"></a>即从座起，<a id="a-Vc"></a>长跪叉手，<a id="a-Vd"></a>而作是说：<a id="a-Ve"></a>“我自归如来、<a id="a-Vf"></a>法及比丘僧，<a id="a-Vg"></a>尽形寿听为优婆塞，<a id="a-Vh"></a>不复杀生。<a id="a-Vi"></a>国事猥多，<a id="a-Vj"></a>今欲还宫。<a id="a-Vk"></a>”</p>
  <p id="aVl">那罗陀曰：<a id="a-Vm"></a>“今正是时。<a id="a-Vn"></a>”是时，<a id="a-Vo"></a>王从座起，<a id="a-Vp"></a>礼足绕三匝而去。</p>
  <p id="aVq">尔时，<a id="a-Vr"></a>文荼王闻那罗陀所说，<a id="a-Vs"></a>欢喜奉行。</p>
  <p id="aVt">闻如是：<a id="a-Vu"></a>一时，<a id="a-Vv"></a>佛在舍卫国祇树给孤独园。</p>
  <p id="aVw">尔时，<a id="a-Vx"></a>世尊告诸比丘：<a id="a-Vy"></a>“疾病之人成就五法，<a id="a-Vz"></a>不得时差，<a id="a-W0"></a>恒在床褥。<a id="a-W1"></a>云何为五？<a id="a-W2"></a>于是，<a id="a-W3"></a>病人不择饮食，<a id="a-W4"></a>不随时而食，<a id="a-W5"></a>不亲近医药，<a id="a-W6"></a>多忧喜瞋，<a id="a-W7"></a>不起慈心向瞻病人。<a id="a-W8"></a>是谓，<a id="a-W9"></a>比丘，<a id="a-WA"></a>疾病之人成就此五法，<a id="a-WB"></a>不得时差。</p>
  <p id="aWC">“若复病人成就五法，<a id="a-WD"></a>便得时差。<a id="a-WE"></a>云何为五？<a id="a-WF"></a>于是，<a id="a-WG"></a>病人选择而食，<a id="a-WH"></a>随时而食，<a id="a-WI"></a>亲近医药，<a id="a-WJ"></a>不怀愁忧，<a id="a-WK"></a>咸起慈心向瞻病人。<a id="a-WL"></a>是谓，<a id="a-WM"></a>比丘，<a id="a-WN"></a>病人成就此五法，<a id="a-WO"></a>便得时差。</p>
  <p id="aWP">“如是，<a id="a-WQ"></a>比丘，<a id="a-WR"></a>前五法者当念舍离，<a id="a-WS"></a>后五法者当共奉行。<a id="a-WT"></a>如是，<a id="a-WU"></a>诸比丘，<a id="a-WV"></a>当作是学！<a id="a-WW"></a>”</p>
  <p id="aWX">尔时，<a id="a-WY"></a>诸比丘闻佛所说，<a id="a-WZ"></a>欢喜奉行。</p>
  <p id="aWa">闻如是：<a id="a-Wb"></a>一时，<a id="a-Wc"></a>佛在舍卫国祇树给孤独园。</p>
  <p id="aWd">尔时，<a id="a-We"></a>世尊告诸比丘：<a id="a-Wf"></a>“若瞻病人成就五法，<a id="a-Wg"></a>不得时差，<a id="a-Wh"></a>恒在床褥。<a id="a-Wi"></a>云何为五？<a id="a-Wj"></a>于是，<a id="a-Wk"></a>瞻病之人不别良药；<a id="a-Wl"></a>懈怠无勇猛心；<a id="a-Wm"></a>常喜瞋恚，<a id="a-Wn"></a>亦好睡眠；<a id="a-Wo"></a>但贪食故瞻视病人，<a id="a-Wp"></a>不以法供养故；<a id="a-Wq"></a>亦不与病人语谈往返。<a id="a-Wr"></a>是谓，<a id="a-Ws"></a>比丘，<a id="a-Wt"></a>若瞻病之人成就此五法者，<a id="a-Wu"></a>不得时差。</p>
  <p id="aWv">“若复，<a id="a-Ww"></a>比丘，<a id="a-Wx"></a>瞻病之人成就五法，<a id="a-Wy"></a>便得时差，<a id="a-Wz"></a>不著床褥。<a id="a-X0"></a>云何为五？<a id="a-X1"></a>于是，<a id="a-X2"></a>瞻病之人分别良医；<a id="a-X3"></a>亦不懈怠，<a id="a-X4"></a>先起后卧；<a id="a-X5"></a>恒喜言谈，<a id="a-X6"></a>少于睡眠；<a id="a-X7"></a>以法供养，<a id="a-X8"></a>不贪饮食；<a id="a-X9"></a>堪任与病人说法。<a id="a-XA"></a>是谓，<a id="a-XB"></a>比丘，<a id="a-XC"></a>瞻病之人成就此五法者，<a id="a-XD"></a>便得时差。</p>
  <p id="aXE">“是故，<a id="a-XF"></a>比丘，<a id="a-XG"></a>若瞻病人时，<a id="a-XH"></a>当舍前五法，<a id="a-XI"></a>就后五法，<a id="a-XJ"></a>如是，<a id="a-XK"></a>诸比丘，<a id="a-XL"></a>当作是学！<a id="a-XM"></a>”</p>
  <p id="aXN">尔时，<a id="a-XO"></a>诸比丘闻佛所说，<a id="a-XP"></a>欢喜奉行。</p>
  <p id="aXQ">闻如是：<a id="a-XR"></a>一时，<a id="a-XS"></a>佛在毗舍离猕猴林中，<a id="a-XT"></a>与大比丘众五百人俱。</p>
  <p id="aXU">尔时，<a id="a-XV"></a>师子大将便往至世尊所，<a id="a-XW"></a>头面礼足，<a id="a-XX"></a>在一面坐。<a id="a-XY"></a>尔时，<a id="a-XZ"></a>佛告师子：<a id="a-Xa"></a>“云何，<a id="a-Xb"></a>师子，<a id="a-Xc"></a>家中恒布施乎？<a id="a-Xd"></a>”</p>
  <p id="aXe">师子白佛言：<a id="a-Xf"></a>“常于四城门外及都市，<a id="a-Xg"></a>随时布施，<a id="a-Xh"></a>不令有缺，<a id="a-Xi"></a>须食给食，<a id="a-Xj"></a>衣裳、<a id="a-Xk"></a>香华、<a id="a-Xl"></a>车马、<a id="a-Xm"></a>坐具，<a id="a-Xn"></a>随彼所须，<a id="a-Xo"></a>皆令给与。<a id="a-Xp"></a>”</p>
  <p id="aXq">佛告师子：<a id="a-Xr"></a>“善哉！<a id="a-Xs"></a>善哉！<a id="a-Xt"></a>乃能惠施，<a id="a-Xu"></a>不怀吝想。<a id="a-Xv"></a>施主檀越随时惠施，<a id="a-Xw"></a>有五功德。<a id="a-Xx"></a>云何为五？<a id="a-Xy"></a>于是，<a id="a-Xz"></a>檀越施主名闻四远，<a id="a-Y0"></a>众人叹誉：<a id="a-Y1"></a>‘某甲村落有檀越施主，<a id="a-Y2"></a>恒喜接纳沙门、<a id="a-Y3"></a>婆罗门，<a id="a-Y4"></a>随所给与，<a id="a-Y5"></a>不令有乏。<a id="a-Y6"></a>’是谓，<a id="a-Y7"></a>师子，<a id="a-Y8"></a>檀越施主获此第一之德。</p>
  <p id="aY9">“复次，<a id="a-YA"></a>师子，<a id="a-YB"></a>檀越施主若至沙门、<a id="a-YC"></a>刹利、<a id="a-YD"></a>婆罗门、<a id="a-YE"></a>长者众中，<a id="a-YF"></a>不怀惭愧，<a id="a-YG"></a>亦无所畏，<a id="a-YH"></a>犹如师子兽王，<a id="a-YI"></a>在群鹿中亦无畏难。<a id="a-YJ"></a>是谓，<a id="a-YK"></a>师子，<a id="a-YL"></a>檀越施主获此第二之德。</p>
  <p id="aYM">“复次，<a id="a-YN"></a>师子，<a id="a-YO"></a>檀越施主众人敬仰，<a id="a-YP"></a>见者欢悦，<a id="a-YQ"></a>如子见父，<a id="a-YR"></a>瞻视无厌。<a id="a-YS"></a>是谓，<a id="a-YT"></a>师子，<a id="a-YU"></a>檀越施主获此第三之德。</p>
  <p id="aYV">“复次，<a id="a-YW"></a>师子，<a id="a-YX"></a>檀越施主命终之后，<a id="a-YY"></a>当生二处，<a id="a-YZ"></a>或生天上，<a id="a-Ya"></a>或生人中；<a id="a-Yb"></a>在天为天所敬，<a id="a-Yc"></a>在人为人尊贵。<a id="a-Yd"></a>是谓，<a id="a-Ye"></a>师子，<a id="a-Yf"></a>檀越施主获此第四之德。</p>
  <p id="aYg">“复次，<a id="a-Yh"></a>师子，<a id="a-Yi"></a>檀越施主智慧远出众人上，<a id="a-Yj"></a>现身尽漏，<a id="a-Yk"></a>不经后世。<a id="a-Yl"></a>是谓，<a id="a-Ym"></a>师子，<a id="a-Yn"></a>檀越施主获此第五之德。<a id="a-Yo"></a>夫人惠施有五德，<a id="a-Yp"></a>恒随己身。<a id="a-Yq"></a>”</p>
  <p id="aYr">尔时，<a id="a-Ys"></a>世尊便说斯偈：</p>
  <p id="aYt">“心常喜惠施，<a id="a-Yu"></a>功德具足成，</p>
  <p id="aYv">在众无疑难，<a id="a-Yw"></a>亦复无所畏。</p>
  <p id="aYx">智者当惠施，<a id="a-Yy"></a>初无变悔心，</p>
  <p id="aYz">在三十三天，<a id="a-Z0"></a>玉女而围绕。</p>
  <p id="aZ1">“所以尔者？<a id="a-Z2"></a>师子当知：<a id="a-Z3"></a>檀越施主生二善处，<a id="a-Z4"></a>现身尽漏，<a id="a-Z5"></a>至无为处。<a id="a-Z6"></a>”</p>
  <p id="aZ7">尔时，<a id="a-Z8"></a>世尊便说此偈：</p>
  <p id="aZ9">“施为后世粮，<a id="a-ZA"></a>要至究竟处，</p>
  <p id="aZB">善神常将护，<a id="a-ZC"></a>亦复致欢喜。</p>
  <p id="aZD">“所以然者？<a id="a-ZE"></a>师子当知：<a id="a-ZF"></a>布施之时，<a id="a-ZG"></a>恒怀欢悦，<a id="a-ZH"></a>身意牢固，<a id="a-ZI"></a>诸善功德皆悉具足，<a id="a-ZJ"></a>得三昧意，<a id="a-ZK"></a>亦不错乱，<a id="a-ZL"></a>如实而知之。<a id="a-ZM"></a>云何如实而知？<a id="a-ZN"></a>苦谛如实而知，<a id="a-ZO"></a>苦集、<a id="a-ZP"></a>苦尽、<a id="a-ZQ"></a>苦出要如实而知。<a id="a-ZR"></a>是故，<a id="a-ZS"></a>师子，<a id="a-ZT"></a>当求方便，<a id="a-ZU"></a>随时惠施，<a id="a-ZV"></a>若欲得声闻道．辟支佛道，<a id="a-ZW"></a>皆悉如意。<a id="a-ZX"></a>如是，<a id="a-ZY"></a>师子，<a id="a-ZZ"></a>当作是学！<a id="a-Za"></a>”</p>
  <p id="aZb">尔时，<a id="a-Zc"></a>师子闻佛所说，<a id="a-Zd"></a>欢喜奉行。</p>
  <p id="aZe">闻如是：<a id="a-Zf"></a>一时，<a id="a-Zg"></a>佛在舍卫国祇树给孤独园。</p>
  <p id="aZh">尔时，<a id="a-Zi"></a>世尊告诸比丘：<a id="a-Zj"></a>“若檀越施主惠施之日，<a id="a-Zk"></a>得五事功德。<a id="a-Zl"></a>云何为五？<a id="a-Zm"></a>一者、<a id="a-Zn"></a>施命，<a id="a-Zo"></a>二者、<a id="a-Zp"></a>施色，<a id="a-Zq"></a>三者、<a id="a-Zr"></a>施安，<a id="a-Zs"></a>四者、<a id="a-Zt"></a>施力，<a id="a-Zu"></a>五者、<a id="a-Zv"></a>施辩，<a id="a-Zw"></a>是谓为五。<a id="a-Zx"></a>复次，<a id="a-Zy"></a>檀越施主施命之时，<a id="a-Zz"></a>欲得长寿；<a id="a-a0"></a>施色之时，<a id="a-a1"></a>欲得端正；<a id="a-a2"></a>施安之时，<a id="a-a3"></a>欲得无病；<a id="a-a4"></a>施力之时，<a id="a-a5"></a>欲令无能胜；<a id="a-a6"></a>施辩之时，<a id="a-a7"></a>欲得无上正真之辩。<a id="a-a8"></a>比丘当知：<a id="a-a9"></a>檀越施主惠施之日，<a id="a-aA"></a>有此五功德。<a id="a-aB"></a>”</p>
  <p id="aaC">尔时，<a id="a-aD"></a>世尊便此偈：</p>
  <p id="aaE">“施命、<a id="a-aF"></a>色及安，<a id="a-aG"></a>力、<a id="a-aH"></a>辩为第五，</p>
  <p id="aaI">五功德巳备，<a id="a-aJ"></a>后受无穷福。</p>
  <p id="aaK">智者常念施，<a id="a-aL"></a>除去贪欲心，</p>
  <p id="aaM">今身有名誉，<a id="a-aN"></a>生天亦复然。</p>
  <p id="aaO">“若有善男子、<a id="a-aP"></a>善女人，<a id="a-aQ"></a>欲得五功德者，<a id="a-aR"></a>当行此五事。<a id="a-aS"></a>如是，<a id="a-aT"></a>诸比丘，<a id="a-aU"></a>当作是学！<a id="a-aV"></a>”</p>
  <p id="aaW">尔时，<a id="a-aX"></a>诸比丘闻佛所说，<a id="a-aY"></a>欢喜奉行。</p>
  <p id="aaZ">闻如是：<a id="a-aa"></a>一时，<a id="a-ab"></a>佛在舍卫国祇树给孤独园。</p>
  <p id="aac">尔时，<a id="a-ad"></a>世尊告诸比丘：<a id="a-ae"></a>“应时之施有五事。<a id="a-af"></a>云何为五？<a id="a-ag"></a>一者、<a id="a-ah"></a>施远来人，<a id="a-ai"></a>二者、<a id="a-aj"></a>施远去人，<a id="a-ak"></a>三者、<a id="a-al"></a>施病人，<a id="a-am"></a>四者、<a id="a-an"></a>俭时施，<a id="a-ao"></a>五者、<a id="a-ap"></a>若初得新果瓜、<a id="a-aq"></a>若谷食，<a id="a-ar"></a>先施与持戒精进人，<a id="a-as"></a>然后自食。<a id="a-at"></a>是谓，<a id="a-au"></a>比丘，<a id="a-av"></a>应时之施，<a id="a-aw"></a>有此五事。<a id="a-ax"></a>”</p>
  <p id="aay">尔时，<a id="a-az"></a>世尊便说此偈：</p>
  <p id="ab0">“智者应时施，<a id="a-b1"></a>信心不断绝，</p>
  <p id="ab2">于此快受乐，<a id="a-b3"></a>生天众德备。</p>
  <p id="ab4">随时念惠施，<a id="a-b5"></a>受福如响应，</p>
  <p id="ab6">永已无短乏，<a id="a-b7"></a>所生常富贵。</p>
  <p id="ab8">施为众行具，<a id="a-b9"></a>得至无上位，</p>
  <p id="abA">亿施不起想，<a id="a-bB"></a>欢喜遂增益。</p>
  <p id="abC">心中生此念，<a id="a-bD"></a>乱意永无余，</p>
  <p id="abE">觉知身安乐，<a id="a-bF"></a>心便得解脱。</p>
  <p id="abG">是故有智人，<a id="a-bH"></a>不问男与女，</p>
  <p id="abI">当行此五施，<a id="a-bJ"></a>无失方便宜。</p>
  <p id="abK">“是故，<a id="a-bL"></a>诸比丘，<a id="a-bM"></a>若善男子、<a id="a-bN"></a>善女人，<a id="a-bO"></a>欲行此五事者，<a id="a-bP"></a>当念随时施。<a id="a-bQ"></a>如是，<a id="a-bR"></a>诸比丘，<a id="a-bS"></a>当作是学！<a id="a-bT"></a>”</p>
  <p id="abU">尔时，<a id="a-bV"></a>诸比丘闻佛所说，<a id="a-bW"></a>欢喜奉行。</p>
  <p id="abX">善、<a id="a-bY"></a>不善、<a id="a-bZ"></a>礼佛，<a id="a-ba"></a>天使、<a id="a-bb"></a>岁、<a id="a-bc"></a>五瑞，</p>
  <p id="abd">文荼、<a id="a-be"></a>亲、<a id="a-bf"></a>瞻病，<a id="a-bg"></a>五施、<a id="a-bh"></a>随时施。</p>
 </body>
</html>