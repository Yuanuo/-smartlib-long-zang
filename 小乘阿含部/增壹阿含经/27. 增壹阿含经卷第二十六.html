<!doctype html>
<html id="z3IBUAYXy" data-ver="2515">
 <head>
  <meta charset="utf-8">
  <meta author="昙摩难提">
  <meta library="龙藏">
  <meta catalog="小乘阿含部">
  <meta period="符秦">
 </head>
 <body>
  <h1 id="a1">增壹阿含经卷第二十六</h1>
  <h2 id="a2">等见品第三十四</h2>
  <p id="a3">闻如是：<a id="a-4"></a>一时，<a id="a-5"></a>尊者舍利弗在舍卫国祇树给孤独园，<a id="a-6"></a>与大比丘众五百人俱。</p>
  <p id="a7">尔时，<a id="a-8"></a>众多比丘到舍利弗所，<a id="a-9"></a>共相问讯，<a id="a-A"></a>在一面坐。<a id="a-B"></a>尔时，<a id="a-C"></a>众多比丘白舍利弗言：<a id="a-D"></a>“戒成就比丘当思惟何等法？<a id="a-E"></a>”</p>
  <p id="aF">舍利弗报言：<a id="a-G"></a>“戒成就比丘当思惟五盛阴无常、<a id="a-H"></a>为苦、<a id="a-I"></a>为恼、<a id="a-J"></a>为多痛畏，<a id="a-K"></a>亦当思惟苦、<a id="a-L"></a>空、<a id="a-M"></a>无我。<a id="a-N"></a>云何为五？<a id="a-O"></a>所谓色阴、<a id="a-P"></a>痛阴、<a id="a-Q"></a>想阴、<a id="a-R"></a>行阴、<a id="a-S"></a>识阴。<a id="a-T"></a>尔时，<a id="a-U"></a>戒成就比丘思惟此五盛阴，<a id="a-V"></a>便成须陀洹道。<a id="a-W"></a>”</p>
  <p id="aX">比丘白舍利弗言：<a id="a-Y"></a>“须陀洹比丘当思惟何等法？<a id="a-Z"></a>”</p>
  <p id="aa">舍利弗报言：<a id="a-b"></a>“须陀洹比丘亦当思惟此五盛阴为苦、<a id="a-c"></a>为恼、<a id="a-d"></a>为多痛畏，<a id="a-e"></a>亦当思惟苦、<a id="a-f"></a>空、<a id="a-g"></a>无我。<a id="a-h"></a>诸贤当知：<a id="a-i"></a>若须陀洹比丘思惟此五盛阴时，<a id="a-j"></a>便成斯陀含果。<a id="a-k"></a>”</p>
  <p id="al">诸比丘问曰：<a id="a-m"></a>“斯陀含比丘当思惟何等法？<a id="a-n"></a>”</p>
  <p id="ao">舍利弗报言：<a id="a-p"></a>“斯陀含比丘亦当思惟此五盛阴为苦、<a id="a-q"></a>为恼、<a id="a-r"></a>为多痛畏，<a id="a-s"></a>亦当思惟苦、<a id="a-t"></a>空、<a id="a-u"></a>无我。<a id="a-v"></a>尔时，<a id="a-w"></a>斯陀含比丘当思惟此五盛阴时，<a id="a-x"></a>便成阿那含果。<a id="a-y"></a>”</p>
  <p id="az">诸比丘问曰：<a id="a-10"></a>“阿那含比丘当思惟何等法？<a id="a-11"></a>”</p>
  <p id="a12">舍利弗报言：<a id="a-13"></a>“阿那含比丘亦当思惟此五盛阴为苦、<a id="a-14"></a>为恼、<a id="a-15"></a>为多痛畏，<a id="a-16"></a>亦当思惟此五盛阴苦、<a id="a-17"></a>空、<a id="a-18"></a>无我。<a id="a-19"></a>尔时，<a id="a-1A"></a>阿那含比丘当思惟此五盛阴时，<a id="a-1B"></a>便成阿罗汉。<a id="a-1C"></a>”</p>
  <p id="a1D">诸比丘问曰：<a id="a-1E"></a>“阿罗汉比丘当思惟何等法。<a id="a-1F"></a>”</p>
  <p id="a1G">舍利弗报言：<a id="a-1H"></a>“汝等所问何其过乎？<a id="a-1I"></a>罗汉比丘所作已过，<a id="a-1J"></a>更不造行，<a id="a-1K"></a>有漏心得解脱，<a id="a-1L"></a>不向五趣生死之海，<a id="a-1M"></a>更不受有，<a id="a-1N"></a>有所造作。<a id="a-1O"></a>是故，<a id="a-1P"></a>诸贤，<a id="a-1Q"></a>持戒比丘、<a id="a-1R"></a>须陀洹、<a id="a-1S"></a>斯陀含、<a id="a-1T"></a>阿那含，<a id="a-1U"></a>当思惟此五盛阴。<a id="a-1V"></a>如是，<a id="a-1W"></a>诸比丘，<a id="a-1X"></a>当作是学！<a id="a-1Y"></a>”</p>
  <p id="a1Z">尔时，<a id="a-1a"></a>诸比丘闻舍利弗所说，<a id="a-1b"></a>欢喜奉行。</p>
  <p id="a1c">闻如是：<a id="a-1d"></a>一时，<a id="a-1e"></a>佛在波罗柰仙人鹿野苑中。</p>
  <p id="a1f">尔时，<a id="a-1g"></a>如来成道未久，<a id="a-1h"></a>世人称之为大沙门。<a id="a-1i"></a>尔时，<a id="a-1j"></a>波斯匿王新绍王位。<a id="a-1k"></a>是时，<a id="a-1l"></a>波斯匿王便作是念：<a id="a-1m"></a>“我今新绍王位，<a id="a-1n"></a>先应取释家女。<a id="a-1o"></a>设与我者，<a id="a-1p"></a>乃适我心；<a id="a-1q"></a>若不见与，<a id="a-1r"></a>我今当以力往逼之。<a id="a-1s"></a>”尔时，<a id="a-1t"></a>波斯匿王即告一臣曰：<a id="a-1u"></a>“往至迦毗罗卫，<a id="a-1v"></a>至释种家，<a id="a-1w"></a>持我名字，<a id="a-1x"></a>告彼释种云：<a id="a-1y"></a>‘波斯匿王问讯起居轻利，<a id="a-1z"></a>致问无量。<a id="a-20"></a>’又语彼释：<a id="a-21"></a>‘吾欲取释种女，<a id="a-22"></a>设与我者，<a id="a-23"></a>抱德永已；<a id="a-24"></a>若见违者，<a id="a-25"></a>当以力相逼。<a id="a-26"></a>’”</p>
  <p id="a27">尔时，<a id="a-28"></a>大臣受王教敕，<a id="a-29"></a>往至迦毗罗国。<a id="a-2A"></a>尔时，<a id="a-2B"></a>迦毗罗卫释种五百人，<a id="a-2C"></a>集在一处。<a id="a-2D"></a>是时，<a id="a-2E"></a>大臣即往至五百释种所，<a id="a-2F"></a>持波斯匿王名字，<a id="a-2G"></a>语彼释种言：<a id="a-2H"></a>“波斯匿王问讯殷勤，<a id="a-2I"></a>起居轻利，<a id="a-2J"></a>致意无量。<a id="a-2K"></a>吾欲取释种之女，<a id="a-2L"></a>设与吾者，<a id="a-2M"></a>是其大幸；<a id="a-2N"></a>设不与者，<a id="a-2O"></a>当以力相逼。<a id="a-2P"></a>”</p>
  <p id="a2Q">时，<a id="a-2R"></a>诸释种闻此语已，<a id="a-2S"></a>极怀瞋恚：<a id="a-2T"></a>“吾等大姓，<a id="a-2U"></a>何缘当与婢子结亲？<a id="a-2V"></a>”其众中或言当与，<a id="a-2W"></a>或言不可与。</p>
  <p id="a2X">尔时，<a id="a-2Y"></a>有一释集彼众中，<a id="a-2Z"></a>名摩呵男，<a id="a-2a"></a>语众人言：<a id="a-2b"></a>“诸贤，<a id="a-2c"></a>勿共瞋恚。<a id="a-2d"></a>所以然者？<a id="a-2e"></a>波斯匿王为人暴恶，<a id="a-2f"></a>设当波斯匿王来者，<a id="a-2g"></a>坏我国界。<a id="a-2h"></a>我今躬自当往与波斯匿王相见，<a id="a-2i"></a>说此事情。<a id="a-2j"></a>”</p>
  <p id="a2k">时，<a id="a-2l"></a>摩呵男家中婢生一女，<a id="a-2m"></a>面貌端正，<a id="a-2n"></a>世之希有。<a id="a-2o"></a>时，<a id="a-2p"></a>摩呵男沐浴此女，<a id="a-2q"></a>与著好衣，<a id="a-2r"></a>载宝羽车，<a id="a-2s"></a>送与波斯匿王，<a id="a-2t"></a>又白王言：<a id="a-2u"></a>“此是我女，<a id="a-2v"></a>可共成亲。<a id="a-2w"></a>”</p>
  <p id="a2x">时，<a id="a-2y"></a>波斯匿王得此女，<a id="a-2z"></a>极怀欢喜，<a id="a-30"></a>即立此女为第一夫人。<a id="a-31"></a>未经数日，<a id="a-32"></a>而身怀妊；<a id="a-33"></a>复经八九月，<a id="a-34"></a>生一男儿，<a id="a-35"></a>端正无双，<a id="a-36"></a>世所殊特。<a id="a-37"></a>时波斯匿王集诸相师与此太子立字。</p>
  <p id="a38">时，<a id="a-39"></a>诸相师闻王语已，<a id="a-3A"></a>即白王言：<a id="a-3B"></a>“大王当知：<a id="a-3C"></a>求夫人时，<a id="a-3D"></a>诸释共诤，<a id="a-3E"></a>或言当与，<a id="a-3F"></a>或言不可与，<a id="a-3G"></a>使彼此流离。<a id="a-3H"></a>今当立名，<a id="a-3I"></a>名曰毗流勒。<a id="a-3J"></a>”相师立号已，<a id="a-3K"></a>各从座起而去。</p>
  <p id="a3L">时，<a id="a-3M"></a>波斯匿王爱此流离太子，<a id="a-3N"></a>未曾离目前。<a id="a-3O"></a>然流离太子年向八岁，<a id="a-3P"></a>王告之曰：<a id="a-3Q"></a>“汝今已大，<a id="a-3R"></a>可诣迦毗罗卫学诸射术。<a id="a-3S"></a>”</p>
  <p id="a3T">是时，<a id="a-3U"></a>波斯匿王给诸使人，<a id="a-3V"></a>使乘大象往诣释种家，<a id="a-3W"></a>至摩呵男舍，<a id="a-3X"></a>语摩呵男言：<a id="a-3Y"></a>“波斯匿王使我至此学诸射术，<a id="a-3Z"></a>惟愿祖父母事事教授。<a id="a-3a"></a>”</p>
  <p id="a3b">时，<a id="a-3c"></a>摩呵男报曰：<a id="a-3d"></a>“欲学术者善可习之。<a id="a-3e"></a>”是时，<a id="a-3f"></a>摩呵男释种集五百童子，<a id="a-3g"></a>使共学术。<a id="a-3h"></a>时，<a id="a-3i"></a>流离太子与五百童子共学射术。</p>
  <p id="a3j">尔时，<a id="a-3k"></a>迦毗罗卫城中新起一讲堂，<a id="a-3l"></a>天及人民、<a id="a-3m"></a>魔若魔天不在此讲堂中住。<a id="a-3n"></a>时，<a id="a-3o"></a>诸释种各各自相谓言：<a id="a-3p"></a>“今此讲堂成来未久，<a id="a-3q"></a>画彩已竟，<a id="a-3r"></a>犹如天宫而无有异。<a id="a-3s"></a>我等先应请如来于中供养及比丘僧，<a id="a-3t"></a>令我等受福无穷。<a id="a-3u"></a>”是时，<a id="a-3v"></a>释种即于堂上敷种种坐具，<a id="a-3w"></a>悬缯幡盖，<a id="a-3x"></a>香汁洒地，<a id="a-3y"></a>烧众名香，<a id="a-3z"></a>复储好水，<a id="a-40"></a>燃诸明灯。</p>
  <p id="a41">是时，<a id="a-42"></a>流离太子将五百童子往至讲堂所，<a id="a-43"></a>即升师子之座。<a id="a-44"></a>时，<a id="a-45"></a>诸释种见之，<a id="a-46"></a>极怀瞋恚，<a id="a-47"></a>即前捉臂，<a id="a-48"></a>逐出门外，<a id="a-49"></a>各共骂之：<a id="a-4A"></a>“此是婢子！<a id="a-4B"></a>诸天、<a id="a-4C"></a>世人未有居中者，<a id="a-4D"></a>此婢生物敢入中坐。<a id="a-4E"></a>”复捉流离太子扑之著地。</p>
  <p id="a4F">是时，<a id="a-4G"></a>流离太子即从地起，<a id="a-4H"></a>长叹息而视后。<a id="a-4I"></a>是时，<a id="a-4J"></a>有梵志子名好苦。<a id="a-4K"></a>是时，<a id="a-4L"></a>流离太子语好苦梵志子曰：<a id="a-4M"></a>“此诸释种取我毁辱乃至于斯。<a id="a-4N"></a>设我后绍王位时，<a id="a-4O"></a>汝当告我此事。<a id="a-4P"></a>”</p>
  <p id="a4Q">是时，<a id="a-4R"></a>好苦梵志子报曰：<a id="a-4S"></a>“如太子教。<a id="a-4T"></a>”时，<a id="a-4U"></a>彼梵志子日三时白太子曰：<a id="a-4V"></a>“忆释所辱。<a id="a-4W"></a>”便说此偈：</p>
  <p id="a4X">“一切归于尽，<a id="a-4Y"></a>果熟亦当堕，</p>
  <p id="a4Z">合集必当散，<a id="a-4a"></a>有生必有死。<a id="a-4b"></a>”</p>
  <p id="a4c">是时，<a id="a-4d"></a>波斯匿王随寿在世，<a id="a-4e"></a>后取命终，<a id="a-4f"></a>便立流离太子为王。<a id="a-4g"></a>是时，<a id="a-4h"></a>好苦梵志至王所，<a id="a-4i"></a>而作是说：<a id="a-4j"></a>“王当忆本释所毁辱。<a id="a-4k"></a>”</p>
  <p id="a4l">是时，<a id="a-4m"></a>流离王报曰：<a id="a-4n"></a>“善哉！<a id="a-4o"></a>善哉！<a id="a-4p"></a>善忆本事。<a id="a-4q"></a>”是时，<a id="a-4r"></a>流离王便起瞋恚，<a id="a-4s"></a>告群臣曰：<a id="a-4t"></a>“今人民主者为是何人？<a id="a-4u"></a>”</p>
  <p id="a4v">群臣报曰：<a id="a-4w"></a>“大王，<a id="a-4x"></a>今日之所统领流离王。<a id="a-4y"></a>”</p>
  <p id="a4z">时曰：<a id="a-50"></a>“汝等速严驾，<a id="a-51"></a>集四部兵，<a id="a-52"></a>吾欲往征释种。<a id="a-53"></a>”</p>
  <p id="a54">诸臣对曰：<a id="a-55"></a>“如是，<a id="a-56"></a>大王。<a id="a-57"></a>”是时，<a id="a-58"></a>群臣受王教令，<a id="a-59"></a>即云集四种之兵。<a id="a-5A"></a>是时，<a id="a-5B"></a>流离王将四部之兵，<a id="a-5C"></a>往至迦毗罗越。</p>
  <p id="a5D">尔时，<a id="a-5E"></a>众多比丘闻流离王往征释种，<a id="a-5F"></a>至世尊所，<a id="a-5G"></a>头面礼足，<a id="a-5H"></a>在一面坐，<a id="a-5I"></a>以此因缘具白世尊。</p>
  <p id="a5J">是时，<a id="a-5K"></a>世尊闻此语已，<a id="a-5L"></a>即往逆流离王，<a id="a-5M"></a>便在一枯树下，<a id="a-5N"></a>无有枝叶，<a id="a-5O"></a>于中结跏跌坐。<a id="a-5P"></a>是时，<a id="a-5Q"></a>流离王遥见世尊在树下坐，<a id="a-5R"></a>即下车至世尊所，<a id="a-5S"></a>头面礼足，<a id="a-5T"></a>在一面立。</p>
  <p id="a5U">尔时，<a id="a-5V"></a>流离王白世尊言：<a id="a-5W"></a>“更有好树，<a id="a-5X"></a>枝叶繁茂，<a id="a-5Y"></a>尼拘留之等，<a id="a-5Z"></a>何故此枯树下坐？<a id="a-5a"></a>”</p>
  <p id="a5b">世尊告曰：<a id="a-5c"></a>“亲族之荫，<a id="a-5d"></a>故胜外人。<a id="a-5e"></a>”</p>
  <p id="a5f">是时，<a id="a-5g"></a>流离王便作是念：<a id="a-5h"></a>“今日世尊故为亲族，<a id="a-5i"></a>然我今日应还本国，<a id="a-5j"></a>不应往征迦毗罗越。<a id="a-5k"></a>”是时，<a id="a-5l"></a>流离王即辞还退。</p>
  <p id="a5m">是时，<a id="a-5n"></a>好苦梵志复白王言：<a id="a-5o"></a>“当忆本为释所辱。<a id="a-5p"></a>”</p>
  <p id="a5q">是时，<a id="a-5r"></a>流离王闻此语已，<a id="a-5s"></a>复兴瞋恚：<a id="a-5t"></a>“汝等速严驾，<a id="a-5u"></a>集四部兵，<a id="a-5v"></a>吾欲往征迦毗罗越。<a id="a-5w"></a>”</p>
  <p id="a5x">是时，<a id="a-5y"></a>群臣即集四部之兵，<a id="a-5z"></a>出舍卫城，<a id="a-60"></a>往诣迦毗罗越征伐释种。</p>
  <p id="a61">是时，<a id="a-62"></a>众多比丘闻已，<a id="a-63"></a>往白世尊：<a id="a-64"></a>“今流离王兴兵众，<a id="a-65"></a>往攻释种。<a id="a-66"></a>”</p>
  <p id="a67">尔时，<a id="a-68"></a>世尊闻此语已，<a id="a-69"></a>即以神足，<a id="a-6A"></a>往在道侧，<a id="a-6B"></a>在一枯树下坐。<a id="a-6C"></a>时，<a id="a-6D"></a>流离王遥见世尊在树下坐，<a id="a-6E"></a>即下车至世尊所，<a id="a-6F"></a>头面礼足，<a id="a-6G"></a>在一面立。</p>
  <p id="a6H">尔时，<a id="a-6I"></a>流离王白世尊言：<a id="a-6J"></a>“更有好树，<a id="a-6K"></a>不在彼坐，<a id="a-6L"></a>世尊今日何故在此枯树下坐？<a id="a-6M"></a>”</p>
  <p id="a6N">世尊告曰：<a id="a-6O"></a>“亲族之荫，<a id="a-6P"></a>胜外人也。<a id="a-6Q"></a>”</p>
  <p id="a6R">是时，<a id="a-6S"></a>世尊便说此偈：</p>
  <p id="a6T">“亲族之荫凉，<a id="a-6U"></a>释种出于佛，</p>
  <p id="a6V">尽是我枝叶，<a id="a-6W"></a>故坐斯树下。<a id="a-6X"></a>”</p>
  <p id="a6Y">是时，<a id="a-6Z"></a>流离王复作是念：<a id="a-6a"></a>“世尊今日出于释种，<a id="a-6b"></a>吾不应往征，<a id="a-6c"></a>宜可齐此还归本土。<a id="a-6d"></a>”是时，<a id="a-6e"></a>流离王即还舍卫城。</p>
  <p id="a6f">是时，<a id="a-6g"></a>好苦梵志复语王曰：<a id="a-6h"></a>“王当忆本释种所辱。<a id="a-6i"></a>”</p>
  <p id="a6j">是时，<a id="a-6k"></a>流离王闻此语已，<a id="a-6l"></a>复集四种兵出舍卫城，<a id="a-6m"></a>诣迦毗罗越。</p>
  <p id="a6n">是时，<a id="a-6o"></a>大目揵连闻流离王往征释种，<a id="a-6p"></a>闻已，<a id="a-6q"></a>至世尊所，<a id="a-6r"></a>头面礼足，<a id="a-6s"></a>在一面立。<a id="a-6t"></a>尔时，<a id="a-6u"></a>目连白世尊言：<a id="a-6v"></a>“今日流离王集四种兵往攻释种，<a id="a-6w"></a>我今堪任使流离王及四部兵，<a id="a-6x"></a>掷著他方世界。<a id="a-6y"></a>”</p>
  <p id="a6z">世尊告曰：<a id="a-70"></a>“汝岂能取释种宿缘，<a id="a-71"></a>著他方世界乎？<a id="a-72"></a>”</p>
  <p id="a73">时，<a id="a-74"></a>目连白佛言：<a id="a-75"></a>“实不堪任使宿命缘，<a id="a-76"></a>著他方世界。<a id="a-77"></a>”</p>
  <p id="a78">尔时，<a id="a-79"></a>世尊语目连曰：<a id="a-7A"></a>“汝还就坐。<a id="a-7B"></a>”</p>
  <p id="a7C">目连复白佛言：<a id="a-7D"></a>“我今堪任移此迦毗罗越，<a id="a-7E"></a>著虚空中。<a id="a-7F"></a>”</p>
  <p id="a7G">世尊告曰：<a id="a-7H"></a>“汝今堪能移释种宿缘著虚空中乎？<a id="a-7I"></a>”</p>
  <p id="a7J">目连报曰：<a id="a-7K"></a>“不也，<a id="a-7L"></a>世尊。<a id="a-7M"></a>”</p>
  <p id="a7N">佛告目连：<a id="a-7O"></a>“汝今还就本位。<a id="a-7P"></a>”</p>
  <p id="a7Q">尔时，<a id="a-7R"></a>目连复白佛言：<a id="a-7S"></a>“惟愿听许以铁笼疏覆迦毗罗越城上。<a id="a-7T"></a>”</p>
  <p id="a7U">世尊告曰：<a id="a-7V"></a>“云何，<a id="a-7W"></a>目连，<a id="a-7X"></a>能以铁笼疏覆宿缘乎？<a id="a-7Y"></a>”</p>
  <p id="a7Z">目连白佛：<a id="a-7a"></a>“不也，<a id="a-7b"></a>世尊。<a id="a-7c"></a>”</p>
  <p id="a7d">佛告目连：<a id="a-7e"></a>“汝今还就本位，<a id="a-7f"></a>释种今日宿缘已熟，<a id="a-7g"></a>今当受报。<a id="a-7h"></a>”</p>
  <p id="a7i">尔时，<a id="a-7j"></a>世尊便说此偈：</p>
  <p id="a7k">“欲使空为地，<a id="a-7l"></a>复使地为空，</p>
  <p id="a7m">本缘之所系，<a id="a-7n"></a>此缘不腐败。<a id="a-7o"></a>”</p>
  <p id="a7p">是时，<a id="a-7q"></a>流离王往诣迦毗罗越。<a id="a-7r"></a>时，<a id="a-7s"></a>诸释种闻流离王将四部之兵，<a id="a-7t"></a>来攻我等，<a id="a-7u"></a>复集四部之众，<a id="a-7v"></a>一由旬中往逆流离王。<a id="a-7w"></a>是时，<a id="a-7x"></a>诸释一由旬内遥射流离王，<a id="a-7y"></a>或射耳孔，<a id="a-7z"></a>不伤其耳；<a id="a-80"></a>或射头髻，<a id="a-81"></a>不伤其头；<a id="a-82"></a>或射弓坏，<a id="a-83"></a>或射弓弦，<a id="a-84"></a>不害其人；<a id="a-85"></a>或射铠器，<a id="a-86"></a>不伤其人；<a id="a-87"></a>或射床座，<a id="a-88"></a>不害其人；<a id="a-89"></a>或射车轮坏，<a id="a-8A"></a>不伤其人；<a id="a-8B"></a>或坏幢麾，<a id="a-8C"></a>不害其人。<a id="a-8D"></a>是时，<a id="a-8E"></a>流离王见此事已，<a id="a-8F"></a>便怀恐怖，<a id="a-8G"></a>告群臣曰：<a id="a-8H"></a>“汝等观此箭为从何来？<a id="a-8I"></a>”</p>
  <p id="a8J">群臣报曰：<a id="a-8K"></a>“此诸释种，<a id="a-8L"></a>去此一由旬中射箭使来。<a id="a-8M"></a>”</p>
  <p id="a8N">流离王报言：<a id="a-8O"></a>“彼设发心欲害我者，<a id="a-8P"></a>普当死尽，<a id="a-8Q"></a>宜可于中还归舍卫！<a id="a-8R"></a>”</p>
  <p id="a8S">是时，<a id="a-8T"></a>好苦梵志前白王言：<a id="a-8U"></a>“大王勿惧！<a id="a-8V"></a>此诸释种皆持戒，<a id="a-8W"></a>虫尚不害，<a id="a-8X"></a>况害人乎？<a id="a-8Y"></a>今宜前进，<a id="a-8Z"></a>必坏释种。<a id="a-8a"></a>”</p>
  <p id="a8b">是时，<a id="a-8c"></a>流离王渐渐前进向彼释种。<a id="a-8d"></a>是时，<a id="a-8e"></a>诸释退入城中。<a id="a-8f"></a>时，<a id="a-8g"></a>流离王在城外而告之曰：<a id="a-8h"></a>“汝等速开城门，<a id="a-8i"></a>若不尔者，<a id="a-8j"></a>尽当取汝杀之！<a id="a-8k"></a>”</p>
  <p id="a8l">尔时，<a id="a-8m"></a>迦毗罗越城有释童子，<a id="a-8n"></a>年向十五，<a id="a-8o"></a>名曰奢摩，<a id="a-8p"></a>闻流离王今在门外，<a id="a-8q"></a>即著铠持仗至城上，<a id="a-8r"></a>独与流离王兵共斗。<a id="a-8s"></a>是时，<a id="a-8t"></a>奢摩童子多杀害兵众，<a id="a-8u"></a>各各驰散，<a id="a-8v"></a>并作是说：<a id="a-8w"></a>“此是何人？<a id="a-8x"></a>为是天也？<a id="a-8y"></a>为是鬼神也？<a id="a-8z"></a>遥见如似小儿！<a id="a-90"></a>”</p>
  <p id="a91">是时，<a id="a-92"></a>流离王便怀恐怖，<a id="a-93"></a>即入地孔中而避之。</p>
  <p id="a94">时，<a id="a-95"></a>释种闻坏流离王众。<a id="a-96"></a>是时，<a id="a-97"></a>诸释即呼奢摩童子而告之曰：<a id="a-98"></a>“汝年幼小，<a id="a-99"></a>何故辱我等门户？<a id="a-9A"></a>岂不知诸释修行善法乎？<a id="a-9B"></a>我等尚不能害虫，<a id="a-9C"></a>况复人命乎？<a id="a-9D"></a>我等能坏此军众，<a id="a-9E"></a>一人敌万人。<a id="a-9F"></a>然我等复作是念，<a id="a-9G"></a>然杀害众生不可称计。<a id="a-9H"></a>世尊亦作是说：<a id="a-9I"></a>‘夫人杀人命，<a id="a-9J"></a>死入地狱；<a id="a-9K"></a>若生人中，<a id="a-9L"></a>寿命极短。<a id="a-9M"></a>’汝速去，<a id="a-9N"></a>不复住此！<a id="a-9O"></a>”</p>
  <p id="a9P">是时，<a id="a-9Q"></a>奢摩童子即出国去，<a id="a-9R"></a>更不入迦毗罗越。</p>
  <p id="a9S">是时，<a id="a-9T"></a>流离王复至门中，<a id="a-9U"></a>语彼人曰：<a id="a-9V"></a>“速开城门，<a id="a-9W"></a>不须稽留！<a id="a-9X"></a>”</p>
  <p id="a9Y">是时，<a id="a-9Z"></a>诸释自相谓言：<a id="a-9a"></a>“可与开门，<a id="a-9b"></a>为不可乎？<a id="a-9c"></a>”</p>
  <p id="a9d">尔时，<a id="a-9e"></a>弊魔波旬在释众中作一释形，<a id="a-9f"></a>告诸释言：<a id="a-9g"></a>“汝等速开城门，<a id="a-9h"></a>勿共受困于今日。<a id="a-9i"></a>”</p>
  <p id="a9j">是时，<a id="a-9k"></a>诸释即与开城门。<a id="a-9l"></a>是时，<a id="a-9m"></a>流离王即告群臣曰：<a id="a-9n"></a>“今此释众人民极多，<a id="a-9o"></a>非刀剑所能害尽，<a id="a-9p"></a>尽取埋脚地中，<a id="a-9q"></a>然后使暴象蹈杀。<a id="a-9r"></a>”</p>
  <p id="a9s">尔时，<a id="a-9t"></a>群臣受王教敕，<a id="a-9u"></a>即以象蹈杀之。</p>
  <p id="a9v">时，<a id="a-9w"></a>流离王敕群臣曰：<a id="a-9x"></a>“汝等速选好面手释女五百人。<a id="a-9y"></a>”</p>
  <p id="a9z">时，<a id="a-A0"></a>诸臣受王教令，<a id="a-A1"></a>即选五百端正女人，<a id="a-A2"></a>将诣王所。</p>
  <p id="aA3">是时，<a id="a-A4"></a>摩诃男释至流离王所，<a id="a-A5"></a>而作是说：<a id="a-A6"></a>“当从我愿！<a id="a-A7"></a>”</p>
  <p id="aA8">流离王言：<a id="a-A9"></a>“欲何等愿？<a id="a-AA"></a>”</p>
  <p id="aAB">摩呵男曰：<a id="a-AC"></a>“我今没在水底，<a id="a-AD"></a>随我迟疾，<a id="a-AE"></a>使诸释种并得逃走。<a id="a-AF"></a>若我出水，<a id="a-AG"></a>随意杀之。<a id="a-AH"></a>”</p>
  <p id="aAI">流离王曰：<a id="a-AJ"></a>“此事大佳！<a id="a-AK"></a>”</p>
  <p id="aAL">是时，<a id="a-AM"></a>摩呵男释即入水底，<a id="a-AN"></a>以头发系树根而取命终。</p>
  <p id="aAO">是时，<a id="a-AP"></a>迦毗罗越城中诸释，<a id="a-AQ"></a>从东门出，<a id="a-AR"></a>复从南门入；<a id="a-AS"></a>或从南门出，<a id="a-AT"></a>还从北门入；<a id="a-AU"></a>或从西门出，<a id="a-AV"></a>而从北门入。<a id="a-AW"></a>是时，<a id="a-AX"></a>流离王告群臣曰：<a id="a-AY"></a>“摩呵男父何故隐在水中，<a id="a-AZ"></a>如今不出？<a id="a-Aa"></a>”</p>
  <p id="aAb">尔时，<a id="a-Ac"></a>诸臣闻王教令，<a id="a-Ad"></a>即入水中出摩呵男，<a id="a-Ae"></a>已取命终。<a id="a-Af"></a>尔时，<a id="a-Ag"></a>流离王以见摩呵男命终，<a id="a-Ah"></a>时王方生悔心：<a id="a-Ai"></a>“我今祖父已取命终，<a id="a-Aj"></a>皆由爱亲族故。<a id="a-Ak"></a>我先不知当取命终，<a id="a-Al"></a>设当知者，<a id="a-Am"></a>终不来攻伐此释！<a id="a-An"></a>”</p>
  <p id="aAo">是时，<a id="a-Ap"></a>流离王杀九千九百九十万人，<a id="a-Aq"></a>流血成河，<a id="a-Ar"></a>烧迦毗罗越城，<a id="a-As"></a>往诣尼拘留园中。<a id="a-At"></a>是时，<a id="a-Au"></a>流离王语五百释女言：<a id="a-Av"></a>“汝等慎莫愁忧，<a id="a-Aw"></a>我是汝夫，<a id="a-Ax"></a>汝是我妇，<a id="a-Ay"></a>要当相接。<a id="a-Az"></a>”是时，<a id="a-B0"></a>流离王便舒手捉一释女而欲弄之。</p>
  <p id="aB1">时，<a id="a-B2"></a>女问曰：<a id="a-B3"></a>“大王欲何所为？<a id="a-B4"></a>”</p>
  <p id="aB5">时，<a id="a-B6"></a>王报言：<a id="a-B7"></a>“欲与汝情通。<a id="a-B8"></a>”</p>
  <p id="aB9">女报王曰：<a id="a-BA"></a>“我今何故与婢生种情通！<a id="a-BB"></a>”</p>
  <p id="aBC">是时，<a id="a-BD"></a>流离王甚怀瞋恚，<a id="a-BE"></a>敕群臣曰：<a id="a-BF"></a>“速取此女！<a id="a-BG"></a>兀其手足，<a id="a-BH"></a>著深坑中。<a id="a-BI"></a>”</p>
  <p id="aBJ">诸臣受王教令，<a id="a-BK"></a>兀其手足，<a id="a-BL"></a>掷著深坑中。<a id="a-BM"></a>及五百女人皆骂王言：<a id="a-BN"></a>“谁持此身与婢生种共交通？<a id="a-BO"></a>”</p>
  <p id="aBP">时，<a id="a-BQ"></a>王瞋恚，<a id="a-BR"></a>尽取五百释女，<a id="a-BS"></a>兀其手足，<a id="a-BT"></a>著深坑中。<a id="a-BU"></a>是时，<a id="a-BV"></a>流离王悉坏迦毗罗越已，<a id="a-BW"></a>还诣舍卫城。</p>
  <p id="aBX">尔时，<a id="a-BY"></a>祇陀太子在深宫中与诸妓女共相娱乐。<a id="a-BZ"></a>是时，<a id="a-Ba"></a>流离王闻作倡伎声，<a id="a-Bb"></a>即便问之：<a id="a-Bc"></a>“此是何音声，<a id="a-Bd"></a>乃至于斯？<a id="a-Be"></a>”</p>
  <p id="aBf">群臣报王言：<a id="a-Bg"></a>“此是祇陀王子在深宫中，<a id="a-Bh"></a>作倡伎乐而自娱乐。<a id="a-Bi"></a>”</p>
  <p id="aBj">时，<a id="a-Bk"></a>流离王即敕御者：<a id="a-Bl"></a>“汝回此象诣祇陀王子所。<a id="a-Bm"></a>”</p>
  <p id="aBn">是时，<a id="a-Bo"></a>守门人遥见王来而白言：<a id="a-Bp"></a>“王小徐行，<a id="a-Bq"></a>祇陀王子今在宫中五乐自娱，<a id="a-Br"></a>勿相触娆。<a id="a-Bs"></a>”是时，<a id="a-Bt"></a>流离王即时拔剑，<a id="a-Bu"></a>取守门人杀之。</p>
  <p id="aBv">是时，<a id="a-Bw"></a>祇陀王子闻流离王在门外住，<a id="a-Bx"></a>竟不辞诸妓女，<a id="a-By"></a>便出在外与王相见：<a id="a-Bz"></a>“善来！<a id="a-C0"></a>大王，<a id="a-C1"></a>可入小停驾。<a id="a-C2"></a>”</p>
  <p id="aC3">时，<a id="a-C4"></a>流离王报言：<a id="a-C5"></a>“岂不知吾与诸释共斗乎？<a id="a-C6"></a>”</p>
  <p id="aC7">祇陀对曰：<a id="a-C8"></a>“闻之。<a id="a-C9"></a>”</p>
  <p id="aCA">流离王报言：<a id="a-CB"></a>“汝今何故与妓女游戏而不佐我也？<a id="a-CC"></a>”</p>
  <p id="aCD">祇陀王子报言：<a id="a-CE"></a>“我不堪任杀害众生之命。<a id="a-CF"></a>”</p>
  <p id="aCG">是时，<a id="a-CH"></a>流离王极怀瞋恚，<a id="a-CI"></a>即复拔剑斫杀祇陀王子。<a id="a-CJ"></a>是时，<a id="a-CK"></a>祇陀王子命终之后，<a id="a-CL"></a>生三十三天中，<a id="a-CM"></a>与五百天女共相娱乐。</p>
  <p id="aCN">尔时，<a id="a-CO"></a>世尊以天眼观祇陀王子以取命终，<a id="a-CP"></a>生三十三天，<a id="a-CQ"></a>即便说此偈：</p>
  <p id="aCR">“人天中受福，<a id="a-CS"></a>祇陀王子德，</p>
  <p id="aCT">为善后受报，<a id="a-CU"></a>皆由现报故。</p>
  <p id="aCV">此忧彼亦忧，<a id="a-CW"></a>流离二处忧，</p>
  <p id="aCX">为恶后受恶，<a id="a-CY"></a>皆由现报故。</p>
  <p id="aCZ">当依福佑功，<a id="a-Ca"></a>前作后亦然，</p>
  <p id="aCb">或独而为者，<a id="a-Cc"></a>或复人不知。</p>
  <p id="aCd">作恶有知恶，<a id="a-Ce"></a>前作后亦然，</p>
  <p id="aCf">或独而为者，<a id="a-Cg"></a>或复人不知。</p>
  <p id="aCh">人天中受福，<a id="a-Ci"></a>二处俱受福，</p>
  <p id="aCj">为善后受报，<a id="a-Ck"></a>皆由现报故。</p>
  <p id="aCl">此忧彼亦忧，<a id="a-Cm"></a>为恶二处忧，</p>
  <p id="aCn">为恶后受报，<a id="a-Co"></a>皆由现报故。<a id="a-Cp"></a>”</p>
  <p id="aCq">是时，<a id="a-Cr"></a>五百释女自归，<a id="a-Cs"></a>称唤如来名号：<a id="a-Ct"></a>“如来于此生，<a id="a-Cu"></a>亦从此间出家学道，<a id="a-Cv"></a>而后成佛。<a id="a-Cw"></a>然佛今日永不见忆，<a id="a-Cx"></a>遭此苦恼，<a id="a-Cy"></a>受此毒痛。<a id="a-Cz"></a>世尊何故而不见忆？<a id="a-D0"></a>”</p>
  <p id="aD1">尔时，<a id="a-D2"></a>世尊以天耳清彻，<a id="a-D3"></a>闻诸释女称怨向佛。<a id="a-D4"></a>尔时，<a id="a-D5"></a>世尊告诸比丘：<a id="a-D6"></a>“汝等尽来，<a id="a-D7"></a>共观迦毗罗越，<a id="a-D8"></a>及看诸亲命终。<a id="a-D9"></a>”</p>
  <p id="aDA">比丘对曰：<a id="a-DB"></a>“如是，<a id="a-DC"></a>世尊。<a id="a-DD"></a>”</p>
  <p id="aDE">尔时，<a id="a-DF"></a>世尊将诸比丘出舍卫城，<a id="a-DG"></a>往至迦毗罗越。<a id="a-DH"></a>时，<a id="a-DI"></a>五百释女遥见世尊将诸比丘来，<a id="a-DJ"></a>见已，<a id="a-DK"></a>皆怀惭愧。</p>
  <p id="aDL">尔时，<a id="a-DM"></a>释提桓因及毗沙门王在世尊后而扇。<a id="a-DN"></a>尔时，<a id="a-DO"></a>世尊还顾，<a id="a-DP"></a>语释提桓因言：<a id="a-DQ"></a>“此诸释女皆怀惭愧。<a id="a-DR"></a>”</p>
  <p id="aDS">释提桓因报言：<a id="a-DT"></a>“如是，<a id="a-DU"></a>世尊。<a id="a-DV"></a>”是时，<a id="a-DW"></a>释提桓因即以天衣覆此五百女身体上。</p>
  <p id="aDX">尔时，<a id="a-DY"></a>世尊告毗沙门王曰：<a id="a-DZ"></a>“此诸女人饥渴日久，<a id="a-Da"></a>当作何方宜？<a id="a-Db"></a>”</p>
  <p id="aDc">毗沙门王白佛言：<a id="a-Dd"></a>“如是，<a id="a-De"></a>世尊。<a id="a-Df"></a>”</p>
  <p id="aDg">时，<a id="a-Dh"></a>毗沙门天王即办自然天食，<a id="a-Di"></a>与诸释女，<a id="a-Dj"></a>皆悉充足。</p>
  <p id="aDk">是时，<a id="a-Dl"></a>世尊渐与诸女说微妙法：<a id="a-Dm"></a>“所谓诸法皆当离散，<a id="a-Dn"></a>会有别离。<a id="a-Do"></a>诸女当知：<a id="a-Dp"></a>此五盛阴皆当受此苦痛诸恼，<a id="a-Dq"></a>堕五趣中。<a id="a-Dr"></a>夫受五盛阴之身，<a id="a-Ds"></a>必当受此行报；<a id="a-Dt"></a>以有行报，<a id="a-Du"></a>便当受胎；<a id="a-Dv"></a>已受胎分，<a id="a-Dw"></a>复当受苦乐之报。<a id="a-Dx"></a>设当无五盛阴者，<a id="a-Dy"></a>便不复受形；<a id="a-Dz"></a>若不受形，<a id="a-E0"></a>则无有生；<a id="a-E1"></a>以无有生，<a id="a-E2"></a>则无有老；<a id="a-E3"></a>以无有老，<a id="a-E4"></a>则无有病；<a id="a-E5"></a>以无有病，<a id="a-E6"></a>则无有死；<a id="a-E7"></a>以无有死，<a id="a-E8"></a>则无合会别离之恼。<a id="a-E9"></a>是故，<a id="a-EA"></a>诸女，<a id="a-EB"></a>当念此五阴成败之变。<a id="a-EC"></a>所以然者？<a id="a-ED"></a>以知五阴，<a id="a-EE"></a>则知五欲；<a id="a-EF"></a>以知五欲，<a id="a-EG"></a>则知爱法；<a id="a-EH"></a>以知爱法，<a id="a-EI"></a>则知染著之法。<a id="a-EJ"></a>知此众事已，<a id="a-EK"></a>则不复受胎；<a id="a-EL"></a>以不受胎，<a id="a-EM"></a>则无生、<a id="a-EN"></a>老、<a id="a-EO"></a>病、<a id="a-EP"></a>死。<a id="a-EQ"></a>”</p>
  <p id="aER">尔时，<a id="a-ES"></a>世尊与众释女渐说此法，<a id="a-ET"></a>所谓论者：<a id="a-EU"></a>施论、<a id="a-EV"></a>戒论、<a id="a-EW"></a>生天之论，<a id="a-EX"></a>欲不净想，<a id="a-EY"></a>出要为乐。<a id="a-EZ"></a>尔时，<a id="a-Ea"></a>世尊观此诸女心开意解，<a id="a-Eb"></a>诸佛世尊常所说法——苦、<a id="a-Ec"></a>集、<a id="a-Ed"></a>尽、<a id="a-Ee"></a>道，<a id="a-Ef"></a>尔时世尊尽与彼说之。<a id="a-Eg"></a>尔时，<a id="a-Eh"></a>诸女诸尘垢尽，<a id="a-Ei"></a>得法眼净，<a id="a-Ej"></a>各于其所而取命终，<a id="a-Ek"></a>皆生天上。</p>
  <p id="aEl">尔时，<a id="a-Em"></a>世尊诣城东门，<a id="a-En"></a>见城中烟火洞燃，<a id="a-Eo"></a>即时而说此偈：</p>
  <p id="aEp">“一切行无常，<a id="a-Eq"></a>生者必有死，</p>
  <p id="aEr">不生则不死，<a id="a-Es"></a>此灭为最乐。<a id="a-Et"></a>”</p>
  <p id="aEu">尔时，<a id="a-Ev"></a>世尊告诸比丘：<a id="a-Ew"></a>“汝等尽来往诣尼拘留园中，<a id="a-Ex"></a>就座而坐。<a id="a-Ey"></a>”尔时，<a id="a-Ez"></a>世尊告诸比丘：<a id="a-F0"></a>“此是尼拘留园，<a id="a-F1"></a>我昔在中与诸比丘广说其法。<a id="a-F2"></a>如今空虚，<a id="a-F3"></a>无有人民，<a id="a-F4"></a>昔日之时。<a id="a-F5"></a>数千万众于中得道，<a id="a-F6"></a>获法眼净。<a id="a-F7"></a>自今以后，<a id="a-F8"></a>如来更不复至此间。<a id="a-F9"></a>”</p>
  <p id="aFA">尔时，<a id="a-FB"></a>世尊与诸比丘说法已，<a id="a-FC"></a>各从座起而去，<a id="a-FD"></a>往舍卫祇树给孤独园。</p>
  <p id="aFE">尔时，<a id="a-FF"></a>世尊告诸比丘：<a id="a-FG"></a>“今流离王及此兵众不久在世，<a id="a-FH"></a>却后七日尽当磨灭。<a id="a-FI"></a>”</p>
  <p id="aFJ">是时，<a id="a-FK"></a>流离王闻世尊所记：<a id="a-FL"></a>“流离王及诸兵众，<a id="a-FM"></a>却后七日尽当消灭。<a id="a-FN"></a>”闻已恐怖，<a id="a-FO"></a>告群臣曰：<a id="a-FP"></a>“如来今以记之云：<a id="a-FQ"></a>‘流离王不久在世，<a id="a-FR"></a>却后七日及兵众尽当没灭。<a id="a-FS"></a>’汝等观外境，<a id="a-FT"></a>无有盗贼、<a id="a-FU"></a>水火灾变来侵国者。<a id="a-FV"></a>何以故？<a id="a-FW"></a>诸佛如来语无有二，<a id="a-FX"></a>所言终不异。<a id="a-FY"></a>”</p>
  <p id="aFZ">尔时，<a id="a-Fa"></a>好苦梵志白王言：<a id="a-Fb"></a>“王勿恐惧，<a id="a-Fc"></a>今外境无有盗贼畏难，<a id="a-Fd"></a>亦无水火灾变；<a id="a-Fe"></a>今日大王快自娱乐。<a id="a-Ff"></a>”</p>
  <p id="aFg">流离王言：<a id="a-Fh"></a>“梵志当知：<a id="a-Fi"></a>诸佛世尊，<a id="a-Fj"></a>言无有异！<a id="a-Fk"></a>”</p>
  <p id="aFl">时，<a id="a-Fm"></a>流离王使人数日，<a id="a-Fn"></a>至七日头，<a id="a-Fo"></a>大王欢喜踊跃，<a id="a-Fp"></a>不能自胜，<a id="a-Fq"></a>将诸兵众及诸婇女，<a id="a-Fr"></a>往阿脂罗河侧而自娱乐，<a id="a-Fs"></a>即于彼宿。<a id="a-Ft"></a>是时，<a id="a-Fu"></a>夜半有非时云起，<a id="a-Fv"></a>暴风疾雨。<a id="a-Fw"></a>是时，<a id="a-Fx"></a>流离王及兵众尽为水所漂，<a id="a-Fy"></a>皆悉消灭，<a id="a-Fz"></a>身坏命终，<a id="a-G0"></a>入阿鼻地狱中。<a id="a-G1"></a>复有天火烧城内宫殿。</p>
  <p id="aG2">尔时，<a id="a-G3"></a>世尊以天眼观见流离王及四种兵为水所漂，<a id="a-G4"></a>皆悉命终，<a id="a-G5"></a>入地狱中。</p>
  <p id="aG6">尔时，<a id="a-G7"></a>世尊便说此偈：</p>
  <p id="aG8">“作恶极为甚，<a id="a-G9"></a>皆由身口行，</p>
  <p id="aGA">今身亦受恼，<a id="a-GB"></a>寿命亦短促。</p>
  <p id="aGC">设在家中时，<a id="a-GD"></a>为火之所烧，</p>
  <p id="aGE">若其命终时，<a id="a-GF"></a>必生地狱中。<a id="a-GG"></a>”</p>
  <p id="aGH">尔时，<a id="a-GI"></a>众中多比丘白世尊言：<a id="a-GJ"></a>“流离王及四部兵，<a id="a-GK"></a>今已命绝，<a id="a-GL"></a>为生何处？<a id="a-GM"></a>”</p>
  <p id="aGN">世尊告曰：<a id="a-GO"></a>“流离王者，<a id="a-GP"></a>今入阿鼻地狱中。<a id="a-GQ"></a>”</p>
  <p id="aGR">诸比丘白世尊言：<a id="a-GS"></a>“今此诸释昔日作何因缘，<a id="a-GT"></a>今为流离王所害？<a id="a-GU"></a>”</p>
  <p id="aGV">尔时，<a id="a-GW"></a>世尊告诸比丘：<a id="a-GX"></a>“昔日之时，<a id="a-GY"></a>此罗阅城中有捕鱼村。<a id="a-GZ"></a>时世极饥俭，<a id="a-Ga"></a>人食草根，<a id="a-Gb"></a>一升金贸一升米。<a id="a-Gc"></a>时，<a id="a-Gd"></a>彼村中有大池水，<a id="a-Ge"></a>又复饶鱼。<a id="a-Gf"></a>时，<a id="a-Gg"></a>罗阅城中人民之类，<a id="a-Gh"></a>往至池中而捕鱼食之。<a id="a-Gi"></a>当于尔时，<a id="a-Gj"></a>水中有二种鱼：<a id="a-Gk"></a>一名、<a id="a-Gl"></a>拘璅，<a id="a-Gm"></a>二名、<a id="a-Gn"></a>两舌。<a id="a-Go"></a>是时，<a id="a-Gp"></a>二鱼各相谓言：<a id="a-Gq"></a>‘我等于此众人，<a id="a-Gr"></a>先无过失，<a id="a-Gs"></a>我是水性之虫，<a id="a-Gt"></a>不处平地，<a id="a-Gu"></a>此人民之类，<a id="a-Gv"></a>皆来食啖我等。<a id="a-Gw"></a>设前世时，<a id="a-Gx"></a>少多有福德者，<a id="a-Gy"></a>其当用报怨。<a id="a-Gz"></a>’</p>
  <p id="aH0">“尔时，<a id="a-H1"></a>村中有小儿年向八岁，<a id="a-H2"></a>亦不捕鱼，<a id="a-H3"></a>复非害命。<a id="a-H4"></a>然复彼鱼在岸上者，<a id="a-H5"></a>皆悉命终；<a id="a-H6"></a>小儿见已，<a id="a-H7"></a>极怀欢喜。</p>
  <p id="aH8">“比丘当知：<a id="a-H9"></a>汝等莫作是观！<a id="a-HA"></a>尔时罗阅城中人民之类，<a id="a-HB"></a>岂异人乎？<a id="a-HC"></a>今释种是也。<a id="a-HD"></a>尔时拘璅鱼者，<a id="a-HE"></a>今流离王是也。<a id="a-HF"></a>尔时两舌鱼者，<a id="a-HG"></a>今好苦梵志是也。<a id="a-HH"></a>尔时小儿见鱼在岸上而笑者，<a id="a-HI"></a>今我身是也。<a id="a-HJ"></a>尔时，<a id="a-HK"></a>释种坐取鱼食，<a id="a-HL"></a>由此因缘，<a id="a-HM"></a>无数劫中入地狱中，<a id="a-HN"></a>今受此对。<a id="a-HO"></a>我尔时，<a id="a-HP"></a>坐见而笑之，<a id="a-HQ"></a>今患头痛，<a id="a-HR"></a>如似石押，<a id="a-HS"></a>犹如以头戴须弥山。<a id="a-HT"></a>所以然者？<a id="a-HU"></a>如来更不受形，<a id="a-HV"></a>以舍众行，<a id="a-HW"></a>度诸厄难。<a id="a-HX"></a>是谓，<a id="a-HY"></a>比丘，<a id="a-HZ"></a>由此因缘今受此报。<a id="a-Ha"></a>诸比丘当护身、<a id="a-Hb"></a>口、<a id="a-Hc"></a>意行，<a id="a-Hd"></a>当念恭敬承事梵行人。<a id="a-He"></a>如是，<a id="a-Hf"></a>诸比丘，<a id="a-Hg"></a>当作是学！<a id="a-Hh"></a>”</p>
  <p id="aHi">尔时，<a id="a-Hj"></a>诸比丘闻佛所说，<a id="a-Hk"></a>欢喜奉行。</p>
  <p id="aHl">闻如是：<a id="a-Hm"></a>一时，<a id="a-Hn"></a>佛在舍卫国祇树给孤独园。</p>
  <p id="aHo">尔时，<a id="a-Hp"></a>世尊告诸比丘：<a id="a-Hq"></a>“当天子欲命终时，<a id="a-Hr"></a>有五未曾有瑞应而现在前。<a id="a-Hs"></a>云何为五？<a id="a-Ht"></a>一者、<a id="a-Hu"></a>华冠自萎，<a id="a-Hv"></a>二者、<a id="a-Hw"></a>衣裳垢坌，<a id="a-Hx"></a>三者、<a id="a-Hy"></a>身体汗臭，<a id="a-Hz"></a>四者、<a id="a-I0"></a>不乐本座，<a id="a-I1"></a>五者、<a id="a-I2"></a>天女星散。<a id="a-I3"></a>是谓天子当命终时有此五瑞应。<a id="a-I4"></a>尔时，<a id="a-I5"></a>天子极怀愁忧，<a id="a-I6"></a>椎胸唤叫。<a id="a-I7"></a>尔时，<a id="a-I8"></a>诸天子来至此天子所，<a id="a-I9"></a>语此天子言：<a id="a-IA"></a>‘汝今尔来可生善处，<a id="a-IB"></a>快得善处，<a id="a-IC"></a>快得善利；<a id="a-ID"></a>以得善利，<a id="a-IE"></a>当念安处善业。<a id="a-IF"></a>’尔时，<a id="a-IG"></a>诸天而教授之。<a id="a-IH"></a>”</p>
  <p id="aII">尔时，<a id="a-IJ"></a>有一比丘白世尊言：<a id="a-IK"></a>“三十三天云何得生善处？<a id="a-IL"></a>云何快得善利？<a id="a-IM"></a>云何安处善业？<a id="a-IN"></a>”</p>
  <p id="aIO">世尊告曰：<a id="a-IP"></a>“人间于天则是善处。<a id="a-IQ"></a>得善处、<a id="a-IR"></a>得善利者，<a id="a-IS"></a>生正见家，<a id="a-IT"></a>与善知识从事，<a id="a-IU"></a>于如来法中得信根，<a id="a-IV"></a>是谓名为快得善利！<a id="a-IW"></a>彼云何名为安处善业？<a id="a-IX"></a>于如法中而得信根，<a id="a-IY"></a>剃除须发，<a id="a-IZ"></a>以信坚固，<a id="a-Ia"></a>出家学道；<a id="a-Ib"></a>彼以学道，<a id="a-Ic"></a>戒性具足，<a id="a-Id"></a>诸根不缺，<a id="a-Ie"></a>饭食知足，<a id="a-If"></a>恒念经行，<a id="a-Ig"></a>得三达明，<a id="a-Ih"></a>是谓名为安处善业。<a id="a-Ii"></a>”</p>
  <p id="aIj">尔时，<a id="a-Ik"></a>世尊便说此偈：</p>
  <p id="aIl">“人为天善处，<a id="a-Im"></a>良友为善利，</p>
  <p id="aIn">出家为善业，<a id="a-Io"></a>有漏尽无漏。</p>
  <p id="aIp">“比丘当知：<a id="a-Iq"></a>三十三天著于五欲，<a id="a-Ir"></a>彼以人间为善趣；<a id="a-Is"></a>于如来法得出家，<a id="a-It"></a>为善利而得三达。<a id="a-Iu"></a>所以然者？<a id="a-Iv"></a>诸佛世尊皆出人间，<a id="a-Iw"></a>非由天而得也。<a id="a-Ix"></a>是故，<a id="a-Iy"></a>比丘，<a id="a-Iz"></a>于此命终当生天上。<a id="a-J0"></a>”</p>
  <p id="aJ1">尔时，<a id="a-J2"></a>彼比丘白世尊：<a id="a-J3"></a>“云何比丘当生善趣？<a id="a-J4"></a>”</p>
  <p id="aJ5">世尊告曰：<a id="a-J6"></a>“涅槃者，<a id="a-J7"></a>即是比丘善趣。<a id="a-J8"></a>汝今，<a id="a-J9"></a>比丘，<a id="a-JA"></a>当求方便，<a id="a-JB"></a>得至涅槃。<a id="a-JC"></a>如是，<a id="a-JD"></a>比丘，<a id="a-JE"></a>当作是学！<a id="a-JF"></a>”</p>
  <p id="aJG">尔时，<a id="a-JH"></a>诸比丘闻佛所说，<a id="a-JI"></a>欢喜奉行。</p>
  <p id="aJJ">闻如是：<a id="a-JK"></a>一时，<a id="a-JL"></a>佛在舍卫国祇树给孤独园。</p>
  <p id="aJM">尔时，<a id="a-JN"></a>世尊告诸比丘：<a id="a-JO"></a>“沙门出家有五毁辱之法。<a id="a-JP"></a>云何为五？<a id="a-JQ"></a>一者、<a id="a-JR"></a>头发长，<a id="a-JS"></a>二者、<a id="a-JT"></a>爪长，<a id="a-JU"></a>三者、<a id="a-JV"></a>衣裳垢坌，<a id="a-JW"></a>四者、<a id="a-JX"></a>不知时宜，<a id="a-JY"></a>五者、<a id="a-JZ"></a>多有所论。<a id="a-Ja"></a>所以然者？<a id="a-Jb"></a>多有论说比丘复有五事。<a id="a-Jc"></a>云何为五？<a id="a-Jd"></a>一者、<a id="a-Je"></a>人不信言，<a id="a-Jf"></a>二者、<a id="a-Jg"></a>不受其教，<a id="a-Jh"></a>三者、<a id="a-Ji"></a>人所不喜见，<a id="a-Jj"></a>四者、<a id="a-Jk"></a>妄言，<a id="a-Jl"></a>五者、<a id="a-Jm"></a>斗乱彼此。<a id="a-Jn"></a>是谓多论说之人有此五事。<a id="a-Jo"></a>比丘，<a id="a-Jp"></a>当除此五，<a id="a-Jq"></a>而无邪想。<a id="a-Jr"></a>如是，<a id="a-Js"></a>诸比丘，<a id="a-Jt"></a>当作是学！<a id="a-Ju"></a>”</p>
  <p id="aJv">尔时，<a id="a-Jw"></a>诸比丘闻佛所说，<a id="a-Jx"></a>欢喜奉行。</p>
  <p id="aJy">闻如是：<a id="a-Jz"></a>一时，<a id="a-K0"></a>佛在舍卫国祇树给孤独园。<a id="a-K1"></a>尔时，<a id="a-K2"></a>世尊与诸比丘五百人俱。</p>
  <p id="aK3">尔时，<a id="a-K4"></a>频毗娑罗王敕诸群臣：<a id="a-K5"></a>“速严驾宝羽之车，<a id="a-K6"></a>吾欲至舍卫城亲觐世尊。<a id="a-K7"></a>”</p>
  <p id="aK8">是时，<a id="a-K9"></a>群臣闻王教敕，<a id="a-KA"></a>即驾宝羽之车，<a id="a-KB"></a>前白王言：<a id="a-KC"></a>“严驾已讫，<a id="a-KD"></a>王知是时。<a id="a-KE"></a>”</p>
  <p id="aKF">尔时，<a id="a-KG"></a>频毗娑罗王乘宝羽之车出罗阅城，<a id="a-KH"></a>往诣舍卫城，<a id="a-KI"></a>渐至祇洹精舍，<a id="a-KJ"></a>欲入祇洹精舍。<a id="a-KK"></a>夫水灌头王法有五威容，<a id="a-KL"></a>悉舍之一面。<a id="a-KM"></a>至世尊所，<a id="a-KN"></a>头面礼足，<a id="a-KO"></a>在一面坐。</p>
  <p id="aKP">尔时，<a id="a-KQ"></a>世尊渐与说微妙之法。<a id="a-KR"></a>尔时，<a id="a-KS"></a>王闻法已，<a id="a-KT"></a>白世尊言：<a id="a-KU"></a>“惟愿如来当在罗阅城夏坐！<a id="a-KV"></a>亦当供给衣被、<a id="a-KW"></a>饭食、<a id="a-KX"></a>床敷卧具、<a id="a-KY"></a>病瘦医药。<a id="a-KZ"></a>”</p>
  <p id="aKa">尔时，<a id="a-Kb"></a>世尊默然受频毗娑罗王请。<a id="a-Kc"></a>是时，<a id="a-Kd"></a>王以见世尊默然受请，<a id="a-Ke"></a>即从座起，<a id="a-Kf"></a>头面礼足，<a id="a-Kg"></a>绕三匝，<a id="a-Kh"></a>便退而去，<a id="a-Ki"></a>还诣罗阅城，<a id="a-Kj"></a>入于宫中。</p>
  <p id="aKk">尔时，<a id="a-Kl"></a>频毗娑罗王在闲静处，<a id="a-Km"></a>便生此念：<a id="a-Kn"></a>“我亦堪任供养如来及比丘僧，<a id="a-Ko"></a>尽其形寿，<a id="a-Kp"></a>衣被、<a id="a-Kq"></a>饮食、<a id="a-Kr"></a>床敷卧具、<a id="a-Ks"></a>病瘦医药，<a id="a-Kt"></a>但当愍其下劣。<a id="a-Ku"></a>”是时，<a id="a-Kv"></a>频毗娑罗王寻其日告群臣曰：<a id="a-Kw"></a>“我昨日而生此念：<a id="a-Kx"></a>‘我能尽形寿供养如来及比丘僧，<a id="a-Ky"></a>衣被、<a id="a-Kz"></a>饮食、<a id="a-L0"></a>床敷卧具、<a id="a-L1"></a>病瘦医药，<a id="a-L2"></a>亦复当愍诸下劣。<a id="a-L3"></a>’汝等各各相率，<a id="a-L4"></a>次第饭如来诸贤，<a id="a-L5"></a>长夜受福无穷。<a id="a-L6"></a>”</p>
  <p id="aL7">尔时，<a id="a-L8"></a>摩竭国王即于宫门前起大讲堂，<a id="a-L9"></a>复办种种食具。</p>
  <p id="aLA">尔时，<a id="a-LB"></a>世尊出舍卫国，<a id="a-LC"></a>及将五百比丘，<a id="a-LD"></a>渐渐人间游化，<a id="a-LE"></a>至罗阅城迦兰陀竹园所。<a id="a-LF"></a>是时，<a id="a-LG"></a>频毗娑罗王闻世尊来至迦兰陀竹园中，<a id="a-LH"></a>寻时乘羽宝之车，<a id="a-LI"></a>至世尊所，<a id="a-LJ"></a>头面礼足，<a id="a-LK"></a>在一面坐。<a id="a-LL"></a>尔时，<a id="a-LM"></a>频毗娑罗王白世尊言：<a id="a-LN"></a>“我在闲静之处，<a id="a-LO"></a>便生此念：<a id="a-LP"></a>‘如我今日能供办衣被、<a id="a-LQ"></a>饭食、<a id="a-LR"></a>床敷卧具、<a id="a-LS"></a>病瘦医药，<a id="a-LT"></a>但念下劣之家。<a id="a-LU"></a>’即告群臣：<a id="a-LV"></a>‘汝等各各供办饮食之具，<a id="a-LW"></a>次第饭佛。<a id="a-LX"></a>’云何，<a id="a-LY"></a>世尊，<a id="a-LZ"></a>此是其宜？<a id="a-La"></a>为非其宜？<a id="a-Lb"></a>”</p>
  <p id="aLc">世尊告曰：<a id="a-Ld"></a>“善哉！<a id="a-Le"></a>善哉！<a id="a-Lf"></a>大王，<a id="a-Lg"></a>多所饶益，<a id="a-Lh"></a>为天、<a id="a-Li"></a>世人而作福田。<a id="a-Lj"></a>”</p>
  <p id="aLk">尔时，<a id="a-Ll"></a>频毗娑罗王白世尊言：<a id="a-Lm"></a>“惟愿世尊明日就宫中食！<a id="a-Ln"></a>”</p>
  <p id="aLo">尔时，<a id="a-Lp"></a>频毗娑罗王以见世尊默然受请，<a id="a-Lq"></a>时王寻起，<a id="a-Lr"></a>头面礼足，<a id="a-Ls"></a>便退而去。</p>
  <p id="aLt">尔时，<a id="a-Lu"></a>世尊明日清旦，<a id="a-Lv"></a>著衣持钵，<a id="a-Lw"></a>入城至王宫中各次第坐。<a id="a-Lx"></a>尔时，<a id="a-Ly"></a>王给以百味食，<a id="a-Lz"></a>手自斟酌，<a id="a-M0"></a>欢喜不乱。<a id="a-M1"></a>尔时，<a id="a-M2"></a>频毗娑罗王见世尊食讫，<a id="a-M3"></a>除去钵器，<a id="a-M4"></a>便取一卑座，<a id="a-M5"></a>在如来前坐。</p>
  <p id="aM6">尔时，<a id="a-M7"></a>世尊渐与王说微妙之法，<a id="a-M8"></a>令发欢喜之心。<a id="a-M9"></a>尔时，<a id="a-MA"></a>世尊与诸大王及群臣之类，<a id="a-MB"></a>说微妙之法，<a id="a-MC"></a>所谓论者：<a id="a-MD"></a>施论、<a id="a-ME"></a>戒论、<a id="a-MF"></a>生天之论，<a id="a-MG"></a>欲不净想，<a id="a-MH"></a>淫为秽恶，<a id="a-MI"></a>出要为乐。</p>
  <p id="aMJ">尔时，<a id="a-MK"></a>世尊以知彼众生心开意解，<a id="a-ML"></a>无复狐疑，<a id="a-MM"></a>诸佛世尊常所说法——苦、<a id="a-MN"></a>集、<a id="a-MO"></a>尽、<a id="a-MP"></a>道，<a id="a-MQ"></a>尔时世尊尽与说之。<a id="a-MR"></a>当于座上六十余人诸尘垢尽，<a id="a-MS"></a>得法眼净；<a id="a-MT"></a>六十大臣及五百天人诸尘垢尽，<a id="a-MU"></a>得法眼净。</p>
  <p id="aMV">尔时，<a id="a-MW"></a>世尊即与频毗娑罗王及诸人民说此颂偈：</p>
  <p id="aMX">“祠祀火为上，<a id="a-MY"></a>书中颂为最，</p>
  <p id="aMZ">王为人中尊，<a id="a-Ma"></a>众流海为源，</p>
  <p id="aMb">星中月照明，<a id="a-Mc"></a>光明日为上。</p>
  <p id="aMd">上下及四方，<a id="a-Me"></a>诸所有万物，</p>
  <p id="aMf">天及世人民，<a id="a-Mg"></a>佛为最尊上。</p>
  <p id="aMh">欲求其福者，<a id="a-Mi"></a>当供养于佛。<a id="a-Mj"></a>”</p>
  <p id="aMk">尔时，<a id="a-Ml"></a>世尊说此偈已，<a id="a-Mm"></a>便从座起而去。<a id="a-Mn"></a>尔时，<a id="a-Mo"></a>罗阅城中人民之类，<a id="a-Mp"></a>随其贵贱，<a id="a-Mq"></a>从家多少，<a id="a-Mr"></a>饭佛及比丘僧。</p>
  <p id="aMs">尔时，<a id="a-Mt"></a>世尊在迦兰陀竹园中住，<a id="a-Mu"></a>国界人民靡不供养者。<a id="a-Mv"></a>尔时，<a id="a-Mw"></a>罗阅城中诸梵志等次应作食。<a id="a-Mx"></a>是时，<a id="a-My"></a>彼梵志集在一处，<a id="a-Mz"></a>各作是论：<a id="a-N0"></a>“吾等各各出三两金钱，<a id="a-N1"></a>以供食具。<a id="a-N2"></a>”</p>
  <p id="aN3">尔时，<a id="a-N4"></a>罗阅城中有梵志，<a id="a-N5"></a>名曰鸡头，<a id="a-N6"></a>极为贫匮，<a id="a-N7"></a>趣自存活，<a id="a-N8"></a>无金钱可输，<a id="a-N9"></a>便为诸梵志所驱逐，<a id="a-NA"></a>使出众中。<a id="a-NB"></a>是时，<a id="a-NC"></a>鸡头梵志还至家中，<a id="a-ND"></a>而告其妇：<a id="a-NE"></a>“卿今当知：<a id="a-NF"></a>诸梵志等所见驱逐，<a id="a-NG"></a>不听在众。<a id="a-NH"></a>所以然者？<a id="a-NI"></a>由无金钱故。<a id="a-NJ"></a>”</p>
  <p id="aNK">时，<a id="a-NL"></a>妇报言：<a id="a-NM"></a>“还入城中，<a id="a-NN"></a>随人举债，<a id="a-NO"></a>必当得之。<a id="a-NP"></a>又语其主：<a id="a-NQ"></a>‘七日之后，<a id="a-NR"></a>当相报偿。<a id="a-NS"></a>设不偿者，<a id="a-NT"></a>我身及妇没为奴婢。<a id="a-NU"></a>’”</p>
  <p id="aNV">是时，<a id="a-NW"></a>梵志随其妇言，<a id="a-NX"></a>即入城中，<a id="a-NY"></a>处处求索，<a id="a-NZ"></a>了不能得。<a id="a-Na"></a>还至妇所，<a id="a-Nb"></a>而告之曰：<a id="a-Nc"></a>“吾所在求索了不能得，<a id="a-Nd"></a>当如之何？<a id="a-Ne"></a>”</p>
  <p id="aNf">时，<a id="a-Ng"></a>妇报曰：<a id="a-Nh"></a>“罗阅城东有大长者，<a id="a-Ni"></a>名不奢蜜多罗，<a id="a-Nj"></a>饶财多宝，<a id="a-Nk"></a>可往至彼而求债之：<a id="a-Nl"></a>‘见与三两金钱，<a id="a-Nm"></a>七日之后自当相还；<a id="a-Nn"></a>设不还者，<a id="a-No"></a>我身及妇没为奴婢。<a id="a-Np"></a>’”</p>
  <p id="aNq">是时，<a id="a-Nr"></a>梵志从妇受语，<a id="a-Ns"></a>往诣不奢蜜多罗，<a id="a-Nt"></a>从求金钱：<a id="a-Nu"></a>“不过七日自当相还，<a id="a-Nv"></a>若不相还者，<a id="a-Nw"></a>我与妇没身为奴婢。<a id="a-Nx"></a>”是时，<a id="a-Ny"></a>不奢蜜多罗即与金钱。</p>
  <p id="aNz">是时，<a id="a-O0"></a>鸡头梵志持此金钱还至妇所，<a id="a-O1"></a>而告之曰：<a id="a-O2"></a>“以得金钱，<a id="a-O3"></a>当何方宜？<a id="a-O4"></a>”</p>
  <p id="aO5">时，<a id="a-O6"></a>妇报言：<a id="a-O7"></a>“可持此钱，<a id="a-O8"></a>众中输之。<a id="a-O9"></a>”</p>
  <p id="aOA">时，<a id="a-OB"></a>彼梵志即持金钱，<a id="a-OC"></a>往众中输之。<a id="a-OD"></a>诸梵志等语此梵志曰：<a id="a-OE"></a>“我等办具已讫，<a id="a-OF"></a>可持此金钱还归所在，<a id="a-OG"></a>不须住此众中。<a id="a-OH"></a>”</p>
  <p id="aOI">时，<a id="a-OJ"></a>彼梵志即还到舍，<a id="a-OK"></a>以此因缘，<a id="a-OL"></a>向妇说之。<a id="a-OM"></a>其妇报言：<a id="a-ON"></a>“我等二人共至世尊所，<a id="a-OO"></a>自宣微意。<a id="a-OP"></a>”</p>
  <p id="aOQ">尔时，<a id="a-OR"></a>梵志即将其妇至世尊所，<a id="a-OS"></a>共相问讯，<a id="a-OT"></a>在一面坐。<a id="a-OU"></a>又复其妇礼如来足，<a id="a-OV"></a>在一面坐。<a id="a-OW"></a>尔时，<a id="a-OX"></a>梵志以此因缘，<a id="a-OY"></a>具白世尊。<a id="a-OZ"></a>尔时，<a id="a-Oa"></a>世尊告梵志曰：<a id="a-Ob"></a>“如今可为如来及比丘僧办其饮食。<a id="a-Oc"></a>”</p>
  <p id="aOd">尔时，<a id="a-Oe"></a>梵志还熟视其妇，<a id="a-Of"></a>时妇报曰：<a id="a-Og"></a>“但随佛教，<a id="a-Oh"></a>不足疑难。<a id="a-Oi"></a>”</p>
  <p id="aOj">尔时，<a id="a-Ok"></a>梵志即从座起，<a id="a-Ol"></a>前白佛言：<a id="a-Om"></a>“惟愿世尊及比丘众当受我请！<a id="a-On"></a>”</p>
  <p id="aOo">是时，<a id="a-Op"></a>世尊默然受梵志请。</p>
  <p id="aOq">尔时，<a id="a-Or"></a>释提桓因在世尊后，<a id="a-Os"></a>叉手侍焉。<a id="a-Ot"></a>尔时，<a id="a-Ou"></a>世尊回顾，<a id="a-Ov"></a>谓释提桓因：<a id="a-Ow"></a>“汝可佐此梵志共办食具。<a id="a-Ox"></a>”</p>
  <p id="aOy">释提桓因白佛言：<a id="a-Oz"></a>“如是，<a id="a-P0"></a>世尊。<a id="a-P1"></a>”</p>
  <p id="aP2">尔时，<a id="a-P3"></a>毗沙门天王去如来不远，<a id="a-P4"></a>将诸鬼神众不可称计，<a id="a-P5"></a>遥扇世尊。<a id="a-P6"></a>是时，<a id="a-P7"></a>释提桓因语毗沙门天王曰：<a id="a-P8"></a>“汝亦可佐此梵志办此食具。<a id="a-P9"></a>”</p>
  <p id="aPA">毗沙门报曰：<a id="a-PB"></a>“甚善！<a id="a-PC"></a>天王。<a id="a-PD"></a>”</p>
  <p id="aPE">是时，<a id="a-PF"></a>毗沙门天王前至佛所，<a id="a-PG"></a>头面礼足，<a id="a-PH"></a>绕佛三匝，<a id="a-PI"></a>自隐其形，<a id="a-PJ"></a>化作人像，<a id="a-PK"></a>领五百鬼神共办食具。<a id="a-PL"></a>是时，<a id="a-PM"></a>毗沙门天王敕诸鬼神：<a id="a-PN"></a>“汝等速往至栴檀林中而取栴檀，<a id="a-PO"></a>著铁厨中。<a id="a-PP"></a>”尔时，<a id="a-PQ"></a>厨中有五百鬼神与中作食。</p>
  <p id="aPR">是时，<a id="a-PS"></a>释提桓因告自在天子曰：<a id="a-PT"></a>“毗沙门今日已造铁厨，<a id="a-PU"></a>与佛、<a id="a-PV"></a>比丘僧作饭食。<a id="a-PW"></a>汝今可化作讲堂，<a id="a-PX"></a>使佛、<a id="a-PY"></a>比丘僧于中得饭食。<a id="a-PZ"></a>”</p>
  <p id="aPa">自在天子报曰：<a id="a-Pb"></a>“此事甚佳！<a id="a-Pc"></a>”是时，<a id="a-Pd"></a>自在天子闻释提桓因语，<a id="a-Pe"></a>去罗阅城不远，<a id="a-Pf"></a>化作七宝讲堂。<a id="a-Pg"></a>所谓七宝者：<a id="a-Ph"></a>金、<a id="a-Pi"></a>银、<a id="a-Pj"></a>水精、<a id="a-Pk"></a>琉璃、<a id="a-Pl"></a>玛瑙、<a id="a-Pm"></a>赤珠、<a id="a-Pn"></a>砗磲。<a id="a-Po"></a>复化作四梯陛：<a id="a-Pp"></a>金、<a id="a-Pq"></a>银、<a id="a-Pr"></a>水精、<a id="a-Ps"></a>琉璃。<a id="a-Pt"></a>金梯陛上化作银树，<a id="a-Pu"></a>银梯陛上化作金树，<a id="a-Pv"></a>金根、<a id="a-Pw"></a>银茎、<a id="a-Px"></a>银枝、<a id="a-Py"></a>银叶。<a id="a-Pz"></a>若复金梯陛上化作银叶、<a id="a-Q0"></a>银枝，<a id="a-Q1"></a>水精梯陛上化作琉璃树，<a id="a-Q2"></a>亦各杂种不可称计。<a id="a-Q3"></a>复以杂宝而厕其间，<a id="a-Q4"></a>复以七宝而覆其上，<a id="a-Q5"></a>周匝四面悬好金铃，<a id="a-Q6"></a>然彼铃声皆出八种之音。<a id="a-Q7"></a>复化作好床座，<a id="a-Q8"></a>敷以好褥，<a id="a-Q9"></a>悬缯幡盖，<a id="a-QA"></a>世所希有。<a id="a-QB"></a>尔时，<a id="a-QC"></a>以牛头栴檀，<a id="a-QD"></a>燃火作食，<a id="a-QE"></a>罗阅城侧十二由旬，<a id="a-QF"></a>香熏遍满其中。</p>
  <p id="aQG">是时，<a id="a-QH"></a>摩竭国王告诸群臣：<a id="a-QI"></a>“我生长深宫，<a id="a-QJ"></a>初不闻此香，<a id="a-QK"></a>罗阅城侧何缘闻此好香？<a id="a-QL"></a>”</p>
  <p id="aQM">群臣白王：<a id="a-QN"></a>“此是鸡头梵志在食厨中然天栴檀香，<a id="a-QO"></a>是其瑞应。<a id="a-QP"></a>”</p>
  <p id="aQQ">是时，<a id="a-QR"></a>频毗娑罗王敕诸群臣：<a id="a-QS"></a>“速严驾羽宝之车，<a id="a-QT"></a>吾欲往至世尊所问讯此缘。<a id="a-QU"></a>”</p>
  <p id="aQV">是时，<a id="a-QW"></a>诸臣报王：<a id="a-QX"></a>“如是，<a id="a-QY"></a>大王。<a id="a-QZ"></a>”</p>
  <p id="aQa">频毗婆罗王即往至世尊所，<a id="a-Qb"></a>头面礼足，<a id="a-Qc"></a>在一面立。<a id="a-Qd"></a>尔时，<a id="a-Qe"></a>国王见此铁厨中有五百人作食，<a id="a-Qf"></a>见已，<a id="a-Qg"></a>便作是语：<a id="a-Qh"></a>“此是何人所作饮食？<a id="a-Qi"></a>”</p>
  <p id="aQj">时，<a id="a-Qk"></a>诸鬼神以人形报曰：<a id="a-Ql"></a>“鸡头梵志请佛及比丘僧而供养之。<a id="a-Qm"></a>”</p>
  <p id="aQn">是时，<a id="a-Qo"></a>国王复遥见高广讲堂，<a id="a-Qp"></a>问侍人曰：<a id="a-Qq"></a>“此是何人所造讲堂？<a id="a-Qr"></a>昔所未有，<a id="a-Qs"></a>为谁所造？<a id="a-Qt"></a>”</p>
  <p id="aQu">群臣报曰：<a id="a-Qv"></a>“不知此缘。<a id="a-Qw"></a>”</p>
  <p id="aQx">是时，<a id="a-Qy"></a>频毗娑罗王作是念：<a id="a-Qz"></a>“我今至世尊所而问此义，<a id="a-R0"></a>然佛世尊无事不知，<a id="a-R1"></a>无事不见。<a id="a-R2"></a>”</p>
  <p id="aR3">是时，<a id="a-R4"></a>摩竭国频毗娑罗王往至世尊所，<a id="a-R5"></a>头面礼足，<a id="a-R6"></a>在一面坐。<a id="a-R7"></a>尔时，<a id="a-R8"></a>频毗娑罗王白世尊言：<a id="a-R9"></a>“昔日不见此高广讲堂，<a id="a-RA"></a>今日见之。<a id="a-RB"></a>昔日不见此铁厨，<a id="a-RC"></a>今日见之。<a id="a-RD"></a>将是何物？<a id="a-RE"></a>为是谁变？<a id="a-RF"></a>”</p>
  <p id="aRG">世尊告曰：<a id="a-RH"></a>“大王当知：<a id="a-RI"></a>此毗沙门天王所造铁厨，<a id="a-RJ"></a>及自在天子造此讲堂。<a id="a-RK"></a>”</p>
  <p id="aRL">是时，<a id="a-RM"></a>摩竭国王即于座上悲泣交集，<a id="a-RN"></a>不能自胜。<a id="a-RO"></a>世尊告曰：<a id="a-RP"></a>“大王，<a id="a-RQ"></a>何故悲泣乃至于斯？<a id="a-RR"></a>”</p>
  <p id="aRS">时，<a id="a-RT"></a>频毗娑罗王白佛言：<a id="a-RU"></a>“不敢悲泣，<a id="a-RV"></a>但念后生人民不睹圣兴！<a id="a-RW"></a>当来之人悭著财物，<a id="a-RX"></a>无有威德，<a id="a-RY"></a>尚不闻此奇宝之名，<a id="a-RZ"></a>何况见乎？<a id="a-Ra"></a>今蒙如来有奇特之变，<a id="a-Rb"></a>出现于世，<a id="a-Rc"></a>是故悲泣！<a id="a-Rd"></a>”</p>
  <p id="aRe">世尊告曰：<a id="a-Rf"></a>“当来之世，<a id="a-Rg"></a>国王、<a id="a-Rh"></a>人民实不睹此变。<a id="a-Ri"></a>”尔时，<a id="a-Rj"></a>世尊即与国王说法，<a id="a-Rk"></a>使发欢喜之心。<a id="a-Rl"></a>王闻法已，<a id="a-Rm"></a>即从座而去。</p>
  <p id="aRn">是时，<a id="a-Ro"></a>毗沙门天王即其日语鸡头梵志曰：<a id="a-Rp"></a>“汝舒右手。<a id="a-Rq"></a>”是时，<a id="a-Rr"></a>鸡头即舒右手。<a id="a-Rs"></a>毗沙门天王即授与金铤，<a id="a-Rt"></a>又告之曰：<a id="a-Ru"></a>“自以此金铤投于地上。<a id="a-Rv"></a>”</p>
  <p id="aRw">是时，<a id="a-Rx"></a>梵志即投于地上，<a id="a-Ry"></a>乃成百千两金。<a id="a-Rz"></a>毗沙门天王报曰：<a id="a-S0"></a>“汝持此金铤入城中买种种饮食，<a id="a-S1"></a>持来此间。<a id="a-S2"></a>”</p>
  <p id="aS3">是时，<a id="a-S4"></a>梵志受天王教，<a id="a-S5"></a>即持此金入城买种种饮食，<a id="a-S6"></a>持来厨所。<a id="a-S7"></a>是时，<a id="a-S8"></a>毗沙门天王沐浴梵志，<a id="a-S9"></a>与著种种衣裳，<a id="a-SA"></a>手执香火，<a id="a-SB"></a>教白：<a id="a-SC"></a>“时到，<a id="a-SD"></a>今正是时，<a id="a-SE"></a>愿尊屈顾！<a id="a-SF"></a>”</p>
  <p id="aSG">是时，<a id="a-SH"></a>梵志即受其教，<a id="a-SI"></a>手执香炉而白：<a id="a-SJ"></a>“时到，<a id="a-SK"></a>惟愿屈顾！<a id="a-SL"></a>”</p>
  <p id="aSM">尔时，<a id="a-SN"></a>世尊以知时至，<a id="a-SO"></a>著衣持钵，<a id="a-SP"></a>将诸比丘众往至讲堂所，<a id="a-SQ"></a>各次第坐，<a id="a-SR"></a>及比丘尼众亦次第坐。<a id="a-SS"></a>是时，<a id="a-ST"></a>鸡头梵志见饮食极多，<a id="a-SU"></a>然众僧复少，<a id="a-SV"></a>前白世尊言：<a id="a-SW"></a>“今日食饮极为丰多，<a id="a-SX"></a>然比丘僧少，<a id="a-SY"></a>不审云何？<a id="a-SZ"></a>”</p>
  <p id="aSa">世尊告曰：<a id="a-Sb"></a>“汝今，<a id="a-Sc"></a>梵志，<a id="a-Sd"></a>手执香炉，<a id="a-Se"></a>上高台上，<a id="a-Sf"></a>向东、<a id="a-Sg"></a>南、<a id="a-Sh"></a>西、<a id="a-Si"></a>北，<a id="a-Sj"></a>并作是说：<a id="a-Sk"></a>‘诸释迦文佛弟子得六神通，<a id="a-Sl"></a>漏尽阿罗汉者，<a id="a-Sm"></a>尽集此讲堂。<a id="a-Sn"></a>’”</p>
  <p id="aSo">梵志白言：<a id="a-Sp"></a>“如是，<a id="a-Sq"></a>世尊。<a id="a-Sr"></a>”是时，<a id="a-Ss"></a>梵志从佛受教，<a id="a-St"></a>即上楼上请诸漏尽阿罗汉。<a id="a-Su"></a>是时，<a id="a-Sv"></a>东方有二万一千阿罗汉，<a id="a-Sw"></a>从东方来诣此讲堂；<a id="a-Sx"></a>南方二万一千，<a id="a-Sy"></a>西方二万一千，<a id="a-Sz"></a>北方二万一千阿罗汉集此讲堂。<a id="a-T0"></a>尔时，<a id="a-T1"></a>讲堂上有八万四千阿罗汉集在一处。</p>
  <p id="aT2">是时，<a id="a-T3"></a>频毗娑罗王将诸群臣至世尊所，<a id="a-T4"></a>头面礼足，<a id="a-T5"></a>及礼比丘僧。<a id="a-T6"></a>是时，<a id="a-T7"></a>鸡头梵志见比丘僧已，<a id="a-T8"></a>欢喜踊跃，<a id="a-T9"></a>不能自胜。<a id="a-TA"></a>以饭食之具，<a id="a-TB"></a>饭佛及比丘僧，<a id="a-TC"></a>手自斟酌，<a id="a-TD"></a>欢喜不辞。<a id="a-TE"></a>然故有遗余之食，<a id="a-TF"></a>是时鸡头梵志前白佛言：<a id="a-TG"></a>“今饭佛及比丘僧，<a id="a-TH"></a>故有遗余饭食在。<a id="a-TI"></a>”</p>
  <p id="aTJ">世尊告曰：<a id="a-TK"></a>“汝今可请佛及比丘僧七日供养。<a id="a-TL"></a>”</p>
  <p id="aTM">梵志对曰：<a id="a-TN"></a>“如是，<a id="a-TO"></a>瞿昙。<a id="a-TP"></a>”是时，<a id="a-TQ"></a>鸡头梵志即前长跪，<a id="a-TR"></a>白世尊言：<a id="a-TS"></a>“今请佛及比丘僧七日供养，<a id="a-TT"></a>自当供给衣被、<a id="a-TU"></a>饭食、<a id="a-TV"></a>床敷卧具、<a id="a-TW"></a>病瘦医药。<a id="a-TX"></a>”</p>
  <p id="aTY">尔时，<a id="a-TZ"></a>世尊默然受请。</p>
  <p id="aTa">尔时，<a id="a-Tb"></a>大众之中有比丘尼名舍鸠利。<a id="a-Tc"></a>是时，<a id="a-Td"></a>比丘尼白世尊言：<a id="a-Te"></a>“我今心中生念：<a id="a-Tf"></a>‘颇有释迦文佛弟子漏尽阿罗汉不集此乎？<a id="a-Tg"></a>’又以天眼观东方界，<a id="a-Th"></a>南方、<a id="a-Ti"></a>西方、<a id="a-Tj"></a>北方皆悉观之，<a id="a-Tk"></a>靡不来者，<a id="a-Tl"></a>皆悉云集。<a id="a-Tm"></a>今此大会纯是罗汉真人云集。<a id="a-Tn"></a>”</p>
  <p id="aTo">世尊告曰：<a id="a-Tp"></a>“如是，<a id="a-Tq"></a>舍鸠利，<a id="a-Tr"></a>如汝所言，<a id="a-Ts"></a>此之大会纯是真人，<a id="a-Tt"></a>东、<a id="a-Tu"></a>西、<a id="a-Tv"></a>南、<a id="a-Tw"></a>北无不集者。<a id="a-Tx"></a>”尔时，<a id="a-Ty"></a>世尊以此因缘，<a id="a-Tz"></a>告诸比丘：<a id="a-U0"></a>“汝等颇见比丘尼中天眼彻睹，<a id="a-U1"></a>如此比丘尼等乎？<a id="a-U2"></a>”</p>
  <p id="aU3">诸比丘对曰：<a id="a-U4"></a>“不见也，<a id="a-U5"></a>世尊。<a id="a-U6"></a>”</p>
  <p id="aU7">尔时，<a id="a-U8"></a>世尊告诸比丘：<a id="a-U9"></a>“我声闻中第一弟子天眼第一者，<a id="a-UA"></a>所谓舍鸠利比丘尼是。<a id="a-UB"></a>”</p>
  <p id="aUC">时，<a id="a-UD"></a>鸡头梵志七日之中供养圣众衣被、<a id="a-UE"></a>饭食、<a id="a-UF"></a>床敷卧具、<a id="a-UG"></a>病瘦医药，<a id="a-UH"></a>复以华香散如来上。<a id="a-UI"></a>是时，<a id="a-UJ"></a>此华在虚空中化作七宝交露台。<a id="a-UK"></a>是时，<a id="a-UL"></a>梵志见交露台已，<a id="a-UM"></a>欢喜踊跃，<a id="a-UN"></a>不能自胜，<a id="a-UO"></a>前白佛言：<a id="a-UP"></a>“惟愿世尊听在道次，<a id="a-UQ"></a>得作沙门。<a id="a-UR"></a>”</p>
  <p id="aUS">尔时，<a id="a-UT"></a>鸡头梵志即得为道，<a id="a-UU"></a>诸根寂静，<a id="a-UV"></a>自修其志。<a id="a-UW"></a>除去睡眠，<a id="a-UX"></a>设眼见色亦不起想念，<a id="a-UY"></a>其眼根亦无恶想流驰诸念而护眼根；<a id="a-UZ"></a>若耳闻声、<a id="a-Ua"></a>鼻嗅香、<a id="a-Ub"></a>舌知味、<a id="a-Uc"></a>身知细滑，<a id="a-Ud"></a>不起细滑之想，<a id="a-Ue"></a>意知法亦然。<a id="a-Uf"></a>是时，<a id="a-Ug"></a>便灭五结盖——覆蔽人心者，<a id="a-Uh"></a>令人无智慧。<a id="a-Ui"></a>亦无杀害之意，<a id="a-Uj"></a>而净其心，<a id="a-Uk"></a>不杀，<a id="a-Ul"></a>不念杀，<a id="a-Um"></a>不教人杀，<a id="a-Un"></a>手不执刀杖；<a id="a-Uo"></a>起仁慈之心向一切众生。<a id="a-Up"></a>除去不与取，<a id="a-Uq"></a>不起盗心，<a id="a-Ur"></a>而净其意；<a id="a-Us"></a>恒有施心于一切众生，<a id="a-Ut"></a>亦使不盗。<a id="a-Uu"></a>己不淫泆，<a id="a-Uv"></a>亦复教人使不淫泆；<a id="a-Uw"></a>恒修梵行，<a id="a-Ux"></a>清净无瑕秽，<a id="a-Uy"></a>于梵行中而净其心。<a id="a-Uz"></a>亦不妄语，<a id="a-V0"></a>亦不教人使行妄语；<a id="a-V1"></a>恒念至诚，<a id="a-V2"></a>无有虚诈诳惑世人，<a id="a-V3"></a>于中而净其心。<a id="a-V4"></a>复不两舌，<a id="a-V5"></a>亦不教人使两舌，<a id="a-V6"></a>若此间语不传至彼，<a id="a-V7"></a>设彼间语不传至此，<a id="a-V8"></a>于中而净其意。<a id="a-V9"></a>于食知足，<a id="a-VA"></a>不著气味，<a id="a-VB"></a>不著荣色，<a id="a-VC"></a>不著肥白，<a id="a-VD"></a>但欲支其形体，<a id="a-VE"></a>使全其命。<a id="a-VF"></a>欲除故痛，<a id="a-VG"></a>使新者不生，<a id="a-VH"></a>得修行道，<a id="a-VI"></a>长处无为之地。<a id="a-VJ"></a>犹如有男女，<a id="a-VK"></a>以脂膏涂疮者，<a id="a-VL"></a>但欲除愈故也；<a id="a-VM"></a>此亦如是，<a id="a-VN"></a>所以于食知足者，<a id="a-VO"></a>欲使故痛除愈，<a id="a-VP"></a>新者不生。</p>
  <p id="aVQ">或复是时，<a id="a-VR"></a>达晓行道，<a id="a-VS"></a>不失时节，<a id="a-VT"></a>不失三十七道品之行。<a id="a-VU"></a>或坐或行，<a id="a-VV"></a>除去睡眠之盖；<a id="a-VW"></a>或初夜时，<a id="a-VX"></a>或坐或行，<a id="a-VY"></a>除去睡眠之盖；<a id="a-VZ"></a>或中夜时，<a id="a-Va"></a>右胁著地，<a id="a-Vb"></a>脚脚相累，<a id="a-Vc"></a>系意在明；<a id="a-Vd"></a>彼复以后夜时，<a id="a-Ve"></a>或坐、<a id="a-Vf"></a>或经行而净其意。<a id="a-Vg"></a>是时，<a id="a-Vh"></a>饮食知足，<a id="a-Vi"></a>经行不失时节，<a id="a-Vj"></a>除去欲不净想，<a id="a-Vk"></a>无诸恶行，<a id="a-Vl"></a>而游初禅；<a id="a-Vm"></a>有觉、<a id="a-Vn"></a>有观、<a id="a-Vo"></a>息念、<a id="a-Vp"></a>猗欢乐，<a id="a-Vq"></a>而游二禅；<a id="a-Vr"></a>无有乐，<a id="a-Vs"></a>护念清静，<a id="a-Vt"></a>自知身有乐，<a id="a-Vu"></a>诸贤所求护念清净者，<a id="a-Vv"></a>而游三禅；<a id="a-Vw"></a>彼苦乐已灭，<a id="a-Vx"></a>无有愁忧，<a id="a-Vy"></a>无苦无乐，<a id="a-Vz"></a>护念清净，<a id="a-W0"></a>游于四禅。</p>
  <p id="aW1">彼以三昧心，<a id="a-W2"></a>清净无瑕秽，<a id="a-W3"></a>亦得无所畏。<a id="a-W4"></a>复得三昧，<a id="a-W5"></a>自忆无数世事。<a id="a-W6"></a>彼便忆过去之事，<a id="a-W7"></a>若一生、<a id="a-W8"></a>二生、<a id="a-W9"></a>三生、<a id="a-WA"></a>四生、<a id="a-WB"></a>五生、<a id="a-WC"></a>十生、<a id="a-WD"></a>二十生、<a id="a-WE"></a>三十生、<a id="a-WF"></a>四十生、<a id="a-WG"></a>五十生、<a id="a-WH"></a>百生、<a id="a-WI"></a>千生、<a id="a-WJ"></a>万生、<a id="a-WK"></a>数千万生，<a id="a-WL"></a>成劫、<a id="a-WM"></a>败劫、<a id="a-WN"></a>成败之劫，<a id="a-WO"></a>我曾生彼处，<a id="a-WP"></a>姓某、<a id="a-WQ"></a>字某，<a id="a-WR"></a>食如此之食，<a id="a-WS"></a>受如是苦乐，<a id="a-WT"></a>寿命长短，<a id="a-WU"></a>彼死此生，<a id="a-WV"></a>死此生彼，<a id="a-WW"></a>因缘本末，<a id="a-WX"></a>皆悉知之。<a id="a-WY"></a>彼复以三昧心清净无瑕秽，<a id="a-WZ"></a>得无所畏，<a id="a-Wa"></a>观众生类生者、<a id="a-Wb"></a>死者。</p>
  <p id="aWc">彼复以天眼观众生类，<a id="a-Wd"></a>生者、<a id="a-We"></a>死者，<a id="a-Wf"></a>善趣、<a id="a-Wg"></a>恶趣，<a id="a-Wh"></a>善色、<a id="a-Wi"></a>恶色，<a id="a-Wj"></a>若好、<a id="a-Wk"></a>若丑，<a id="a-Wl"></a>随行所种，<a id="a-Wm"></a>皆悉知之。<a id="a-Wn"></a>或有众生类身、<a id="a-Wo"></a>口、<a id="a-Wp"></a>意行恶，<a id="a-Wq"></a>诽谤贤圣，<a id="a-Wr"></a>造邪业本，<a id="a-Ws"></a>身坏命终，<a id="a-Wt"></a>生地狱中。<a id="a-Wu"></a>或复有众生身、<a id="a-Wv"></a>口、<a id="a-Ww"></a>意、<a id="a-Wx"></a>行善，<a id="a-Wy"></a>不诽谤贤圣，<a id="a-Wz"></a>身坏命终，<a id="a-X0"></a>生善处天上。<a id="a-X1"></a>复以清净天眼观众生类若好、<a id="a-X2"></a>若丑，<a id="a-X3"></a>善趣、<a id="a-X4"></a>恶趣，<a id="a-X5"></a>善色、<a id="a-X6"></a>恶色，<a id="a-X7"></a>皆悉知之，<a id="a-X8"></a>得无所畏，<a id="a-X9"></a>复施心尽漏，<a id="a-XA"></a>后观此苦，<a id="a-XB"></a>如实知之。<a id="a-XC"></a>此是苦，<a id="a-XD"></a>此是苦集、<a id="a-XE"></a>苦尽、<a id="a-XF"></a>苦出要，<a id="a-XG"></a>如实知之。<a id="a-XH"></a>彼作是观已，<a id="a-XI"></a>欲漏心、<a id="a-XJ"></a>有漏心、<a id="a-XK"></a>无明漏心得解脱；<a id="a-XL"></a>已得解脱，<a id="a-XM"></a>便得解脱智：<a id="a-XN"></a>生死已尽，<a id="a-XO"></a>梵行已立，<a id="a-XP"></a>所作已办，<a id="a-XQ"></a>更不复受胎，<a id="a-XR"></a>如实知之。<a id="a-XS"></a>是时，<a id="a-XT"></a>鸡头梵志便成阿罗汉。</p>
  <p id="aXU">尔时，<a id="a-XV"></a>尊者鸡头闻佛所说，<a id="a-XW"></a>欢喜奉行。</p>
  <p id="aXX">闻如是：<a id="a-XY"></a>一时，<a id="a-XZ"></a>佛在舍卫国祇树给孤独园。</p>
  <p id="aXa">尔时，<a id="a-Xb"></a>世尊告诸比丘：<a id="a-Xc"></a>“世间五事最不可得。<a id="a-Xd"></a>云何为五？<a id="a-Xe"></a>应丧之物欲使不丧者，<a id="a-Xf"></a>此不可得；<a id="a-Xg"></a>灭尽之法欲使不尽者，<a id="a-Xh"></a>此不可得；<a id="a-Xi"></a>夫老之法欲使不老者，<a id="a-Xj"></a>此不可得；<a id="a-Xk"></a>夫病之法欲使不病者，<a id="a-Xl"></a>此不可得也；<a id="a-Xm"></a>夫死之法欲使不死者，<a id="a-Xn"></a>此不可得。<a id="a-Xo"></a>是谓，<a id="a-Xp"></a>比丘，<a id="a-Xq"></a>有此五事最不可得。<a id="a-Xr"></a>若如来出世，<a id="a-Xs"></a>若如来不出世，<a id="a-Xt"></a>此法界恒住如故，<a id="a-Xu"></a>而不朽败。<a id="a-Xv"></a>有丧灭之声，<a id="a-Xw"></a>生、<a id="a-Xx"></a>老、<a id="a-Xy"></a>病、<a id="a-Xz"></a>死，<a id="a-Y0"></a>若生、<a id="a-Y1"></a>若逝，<a id="a-Y2"></a>皆归于本。<a id="a-Y3"></a>是谓，<a id="a-Y4"></a>比丘，<a id="a-Y5"></a>此五难得之物。</p>
  <p id="aY6">“当求方便，<a id="a-Y7"></a>修行五根。<a id="a-Y8"></a>云何为五？<a id="a-Y9"></a>所谓信根、<a id="a-YA"></a>精进根、<a id="a-YB"></a>念根、<a id="a-YC"></a>定根、<a id="a-YD"></a>慧根。<a id="a-YE"></a>是谓，<a id="a-YF"></a>比丘，<a id="a-YG"></a>行此五根已，<a id="a-YH"></a>便成须陀洹；<a id="a-YI"></a>家家、<a id="a-YJ"></a>一种，<a id="a-YK"></a>转进成斯陀含；<a id="a-YL"></a>转进灭五结使，<a id="a-YM"></a>成阿那含，<a id="a-YN"></a>于彼般涅槃，<a id="a-YO"></a>不来此世；<a id="a-YP"></a>转进有漏尽，<a id="a-YQ"></a>成无漏，<a id="a-YR"></a>心解脱、<a id="a-YS"></a>智慧解脱，<a id="a-YT"></a>自身作证而自游化，<a id="a-YU"></a>更不复受胎，<a id="a-YV"></a>如实知之。<a id="a-YW"></a>当求方便，<a id="a-YX"></a>除前五事，<a id="a-YY"></a>修后五根。<a id="a-YZ"></a>如是，<a id="a-Ya"></a>比丘，<a id="a-Yb"></a>当作是学！<a id="a-Yc"></a>”</p>
  <p id="aYd">尔时，<a id="a-Ye"></a>诸比丘闻佛所说，<a id="a-Yf"></a>欢喜奉行。</p>
  <p id="aYg">闻如是：<a id="a-Yh"></a>一时，<a id="a-Yi"></a>佛在舍卫国祇树给孤园。</p>
  <p id="aYj">尔时，<a id="a-Yk"></a>世尊告诸比丘：<a id="a-Yl"></a>“今有五人不可疗治。<a id="a-Ym"></a>云何为五？<a id="a-Yn"></a>一者谀谄之人不可疗治；<a id="a-Yo"></a>奸邪之人不可疗治；<a id="a-Yp"></a>恶口之人不可疗治；<a id="a-Yq"></a>嫉妒之人不可疗治；<a id="a-Yr"></a>无反复之人不可疗治。<a id="a-Ys"></a>是谓，<a id="a-Yt"></a>比丘，<a id="a-Yu"></a>有此五人不可疗治。<a id="a-Yv"></a>”</p>
  <p id="aYw">尔时，<a id="a-Yx"></a>世尊便说此偈：</p>
  <p id="aYy">“奸邪恶口人，<a id="a-Yz"></a>嫉妒无反复，</p>
  <p id="aZ0">此人不可疗，<a id="a-Z1"></a>智者之所弃。</p>
  <p id="aZ2">“是故，<a id="a-Z3"></a>诸比丘，<a id="a-Z4"></a>常当学正意，<a id="a-Z5"></a>除去嫉妒；<a id="a-Z6"></a>修行威仪，<a id="a-Z7"></a>所说如法；<a id="a-Z8"></a>当知反复，<a id="a-Z9"></a>识其恩养，<a id="a-ZA"></a>小恩尚不忘，<a id="a-ZB"></a>何况大者！<a id="a-ZC"></a>勿怀悭贪，<a id="a-ZD"></a>又不自誉，<a id="a-ZE"></a>复不毁他人。<a id="a-ZF"></a>如是，<a id="a-ZG"></a>比丘，<a id="a-ZH"></a>当作是学！<a id="a-ZI"></a>”</p>
  <p id="aZJ">尔时，<a id="a-ZK"></a>诸比丘闻佛所说，<a id="a-ZL"></a>欢喜奉行。</p>
  <p id="aZM">闻如是：<a id="a-ZN"></a>一时，<a id="a-ZO"></a>佛在舍卫国祇树给孤独园。</p>
  <p id="aZP">尔时，<a id="a-ZQ"></a>世尊告诸比丘：<a id="a-ZR"></a>“昔者，<a id="a-ZS"></a>释提桓因告三十三天曰：<a id="a-ZT"></a>‘若诸贤与阿须伦共斗时，<a id="a-ZU"></a>设阿须伦不如，<a id="a-ZV"></a>诸天得胜者，<a id="a-ZW"></a>汝等捉毗摩质多罗阿须伦，<a id="a-ZX"></a>将来至此，<a id="a-ZY"></a>身为五系。<a id="a-ZZ"></a>’是时，<a id="a-Za"></a>毗摩质多罗阿须伦，<a id="a-Zb"></a>复告诸阿须伦曰：<a id="a-Zc"></a>‘卿等，<a id="a-Zd"></a>今日与诸天共斗，<a id="a-Ze"></a>设得胜者，<a id="a-Zf"></a>便捉释提桓因，<a id="a-Zg"></a>缚送此间。<a id="a-Zh"></a>’比丘当知：<a id="a-Zi"></a>尔时，<a id="a-Zj"></a>二家共斗，<a id="a-Zk"></a>诸天得胜，<a id="a-Zl"></a>阿须伦不如。<a id="a-Zm"></a>是时，<a id="a-Zn"></a>三十三天躬捉毗摩质多罗阿须伦王，<a id="a-Zo"></a>束缚其身，<a id="a-Zp"></a>将诣释提桓因所，<a id="a-Zq"></a>著中门外，<a id="a-Zr"></a>自观彼五系。</p>
  <p id="aZs">“是时，<a id="a-Zt"></a>毗摩质多罗阿须伦王便作是念：<a id="a-Zu"></a>‘此诸天法正，<a id="a-Zv"></a>阿须伦所行非法。<a id="a-Zw"></a>我今不乐阿须伦，<a id="a-Zx"></a>便当即住此诸天宫。<a id="a-Zy"></a>’是时，<a id="a-Zz"></a>以生此念言：<a id="a-a0"></a>‘诸天法正，<a id="a-a1"></a>阿须伦非法，<a id="a-a2"></a>我欲住此间。<a id="a-a3"></a>’作此念已，<a id="a-a4"></a>是时，<a id="a-a5"></a>毗摩质多罗阿须伦王便自觉知身无缚系，<a id="a-a6"></a>五欲而自娱乐。<a id="a-a7"></a>设毗摩质多罗阿须伦王生此念已，<a id="a-a8"></a>言：<a id="a-a9"></a>‘诸天非法，<a id="a-aA"></a>阿须伦法正。<a id="a-aB"></a>我不用此三十三天，<a id="a-aC"></a>还欲诣阿须伦宫。<a id="a-aD"></a>’是时，<a id="a-aE"></a>阿须伦王身被五系，<a id="a-aF"></a>五欲娱乐自然消灭。</p>
  <p id="aaG">“比丘当知：<a id="a-aH"></a>缠缚之急，<a id="a-aI"></a>莫过此事，<a id="a-aJ"></a>魔之所缚，<a id="a-aK"></a>复甚于斯。<a id="a-aL"></a>设兴结使，<a id="a-aM"></a>魔以被缚，<a id="a-aN"></a>动魔被缚，<a id="a-aO"></a>不动魔不被缚。<a id="a-aP"></a>是故，<a id="a-aQ"></a>诸比丘，<a id="a-aR"></a>当求方便，<a id="a-aS"></a>使心不被缚，<a id="a-aT"></a>乐闲静之处。<a id="a-aU"></a>所以然者？<a id="a-aV"></a>此诸结使是摩境界。<a id="a-aW"></a>若有比丘在魔境界者，<a id="a-aX"></a>终不脱生、<a id="a-aY"></a>老、<a id="a-aZ"></a>病、<a id="a-aa"></a>死，<a id="a-ab"></a>不脱愁、<a id="a-ac"></a>忧、<a id="a-ad"></a>苦、<a id="a-ae"></a>恼。<a id="a-af"></a>我今说此苦际，<a id="a-ag"></a>若复比丘心不移动，<a id="a-ah"></a>不著结使，<a id="a-ai"></a>便脱生、<a id="a-aj"></a>老、<a id="a-ak"></a>病、<a id="a-al"></a>死、<a id="a-am"></a>愁、<a id="a-an"></a>忧、<a id="a-ao"></a>苦、<a id="a-ap"></a>恼，<a id="a-aq"></a>我今说此苦际。<a id="a-ar"></a>是故，<a id="a-as"></a>诸比丘，<a id="a-at"></a>当作是学，<a id="a-au"></a>无有结使，<a id="a-av"></a>越出魔界。<a id="a-aw"></a>如是，<a id="a-ax"></a>比丘，<a id="a-ay"></a>当作是学！<a id="a-az"></a>”</p>
  <p id="ab0">尔时，<a id="a-b1"></a>诸比丘闻佛所说，<a id="a-b2"></a>欢喜奉行。</p>
  <p id="ab3">闻如是：<a id="a-b4"></a>一时，<a id="a-b5"></a>佛在舍卫国祇树给孤独园。</p>
  <p id="ab6">尔时，<a id="a-b7"></a>尊者阿难至世尊所，<a id="a-b8"></a>头面礼足，<a id="a-b9"></a>在一面立。<a id="a-bA"></a>是时，<a id="a-bB"></a>阿难白世尊言：<a id="a-bC"></a>“夫言尽者，<a id="a-bD"></a>名何等法言尽乎？<a id="a-bE"></a>”</p>
  <p id="abF">世尊告曰：<a id="a-bG"></a>“阿难，<a id="a-bH"></a>色者无为，<a id="a-bI"></a>因缘而有此名；<a id="a-bJ"></a>无欲、<a id="a-bK"></a>无为，<a id="a-bL"></a>名灭尽法。<a id="a-bM"></a>彼尽者，<a id="a-bN"></a>名曰灭尽。<a id="a-bO"></a>痛、<a id="a-bP"></a>想、<a id="a-bQ"></a>行、<a id="a-bR"></a>识，<a id="a-bS"></a>无为、<a id="a-bT"></a>无作，<a id="a-bU"></a>皆是磨灭之法；<a id="a-bV"></a>无欲、<a id="a-bW"></a>无污，<a id="a-bX"></a>彼灭尽者，<a id="a-bY"></a>故名灭尽。<a id="a-bZ"></a>阿难当知：<a id="a-ba"></a>五盛阴无欲、<a id="a-bb"></a>无作，<a id="a-bc"></a>为磨灭法；<a id="a-bd"></a>彼灭尽者，<a id="a-be"></a>名为灭尽。<a id="a-bf"></a>此五盛阴永以灭尽，<a id="a-bg"></a>更不复生，<a id="a-bh"></a>故名灭尽。<a id="a-bi"></a>”</p>
  <p id="abj">是时，<a id="a-bk"></a>尊者阿难闻佛所说，<a id="a-bl"></a>欢喜奉行。</p>
  <p id="abm">闻如是：<a id="a-bn"></a>一时，<a id="a-bo"></a>佛在舍卫国祇树给孤独园。</p>
  <p id="abp">尔时，<a id="a-bq"></a>生漏梵志往至世尊所，<a id="a-br"></a>头面礼足，<a id="a-bs"></a>在一面坐。<a id="a-bt"></a>是时，<a id="a-bu"></a>生漏梵志白世尊言：<a id="a-bv"></a>“云何，<a id="a-bw"></a>瞿昙，<a id="a-bx"></a>有何因缘，<a id="a-by"></a>有何宿行，<a id="a-bz"></a>使此人民之类有尽、<a id="a-c0"></a>有灭、<a id="a-c1"></a>有减少者？<a id="a-c2"></a>本为城廓，<a id="a-c3"></a>今日已坏；<a id="a-c4"></a>本有人民，<a id="a-c5"></a>今日丘荒。<a id="a-c6"></a>”</p>
  <p id="ac7">世尊告曰：<a id="a-c8"></a>“梵志，<a id="a-c9"></a>欲知由此人民所行非法故，<a id="a-cA"></a>使本有城廓，<a id="a-cB"></a>今日磨灭；<a id="a-cC"></a>本有人民，<a id="a-cD"></a>今日丘荒。<a id="a-cE"></a>皆由生民悭贪结缚，<a id="a-cF"></a>习行爱欲之所致故，<a id="a-cG"></a>使风以不时，<a id="a-cH"></a>雨以不时，<a id="a-cI"></a>所种根栽，<a id="a-cJ"></a>不得长大，<a id="a-cK"></a>其中人民死者盈路。<a id="a-cL"></a>梵志当知：<a id="a-cM"></a>由此因缘，<a id="a-cN"></a>使国毁坏，<a id="a-cO"></a>民不炽盛。</p>
  <p id="acP">“复次，<a id="a-cQ"></a>梵志，<a id="a-cR"></a>人民之类所行非法，<a id="a-cS"></a>便有雷电霹雳自然之应，<a id="a-cT"></a>天降雹雨，<a id="a-cU"></a>坏败生苗，<a id="a-cV"></a>尔时人民死者难计。<a id="a-cW"></a>复次，<a id="a-cX"></a>梵志，<a id="a-cY"></a>人民之类所行非法，<a id="a-cZ"></a>共相诤竞，<a id="a-ca"></a>或以手拳相加，<a id="a-cb"></a>瓦石相掷，<a id="a-cc"></a>各各自丧其命。<a id="a-cd"></a>复次，<a id="a-ce"></a>梵志，<a id="a-cf"></a>彼人民之类已共诤竟，<a id="a-cg"></a>不安其所，<a id="a-ch"></a>国主不宁，<a id="a-ci"></a>各兴兵众共相攻伐，<a id="a-cj"></a>至大众死者难计，<a id="a-ck"></a>或有被刀死者，<a id="a-cl"></a>或有矟箭死者。<a id="a-cm"></a>如是，<a id="a-cn"></a>梵志，<a id="a-co"></a>由此因缘，<a id="a-cp"></a>使民减少，<a id="a-cq"></a>不复炽盛。<a id="a-cr"></a>复次，<a id="a-cs"></a>梵志，<a id="a-ct"></a>人民之类所行非法故，<a id="a-cu"></a>使神祇不佑而得其便，<a id="a-cv"></a>或遭困厄，<a id="a-cw"></a>疾病著床，<a id="a-cx"></a>除降者少，<a id="a-cy"></a>疫死者多。<a id="a-cz"></a>是谓，<a id="a-d0"></a>梵志，<a id="a-d1"></a>由此因缘，<a id="a-d2"></a>使民减少，<a id="a-d3"></a>不复炽盛。<a id="a-d4"></a>”</p>
  <p id="ad5">是时，<a id="a-d6"></a>生漏梵志白世尊言：<a id="a-d7"></a>“瞿昙，<a id="a-d8"></a>所说甚为快哉！<a id="a-d9"></a>说此人本减少之义。<a id="a-dA"></a>实如来教，<a id="a-dB"></a>本有城廓，<a id="a-dC"></a>今日磨灭；<a id="a-dD"></a>本有人民，<a id="a-dE"></a>今日丘荒。<a id="a-dF"></a>所以然者？<a id="a-dG"></a>以有非法，<a id="a-dH"></a>便生悭嫉；<a id="a-dI"></a>以生悭嫉，<a id="a-dJ"></a>便生邪业；<a id="a-dK"></a>以生邪业，<a id="a-dL"></a>故使天雨不时，<a id="a-dM"></a>五谷不熟，<a id="a-dN"></a>人民不炽，<a id="a-dO"></a>故使非法流行，<a id="a-dP"></a>天降灾变，<a id="a-dQ"></a>坏败生苗。<a id="a-dR"></a>彼以行非法，<a id="a-dS"></a>著贪悭疾，<a id="a-dT"></a>是时国主不宁，<a id="a-dU"></a>各兴兵众，<a id="a-dV"></a>共相攻伐，<a id="a-dW"></a>死者叵计，<a id="a-dX"></a>故使国土流荒，<a id="a-dY"></a>人民迸散。<a id="a-dZ"></a>今日世尊所说甚善！<a id="a-da"></a>快哉！<a id="a-db"></a>由非法故致此灾患。<a id="a-dc"></a>正使为他所捉，<a id="a-dd"></a>便断其命，<a id="a-de"></a>由非法故便生盗心；<a id="a-df"></a>以生盗心，<a id="a-dg"></a>后为王杀；<a id="a-dh"></a>以生邪业，<a id="a-di"></a>非人得其便，<a id="a-dj"></a>由此因缘，<a id="a-dk"></a>便取命终，<a id="a-dl"></a>人民减少，<a id="a-dm"></a>故使无有城廓之所居处。</p>
  <p id="adn">“瞿昙，<a id="a-do"></a>今日所话以自过多，<a id="a-dp"></a>犹如偻者得伸，<a id="a-dq"></a>盲者得眼目，<a id="a-dr"></a>冥中得明，<a id="a-ds"></a>无目者为作眼目。<a id="a-dt"></a>今沙门瞿昙无数方便而说法，<a id="a-du"></a>我今重自归佛、<a id="a-dv"></a>法、<a id="a-dw"></a>众，<a id="a-dx"></a>愿听为优婆塞，<a id="a-dy"></a>尽形寿，<a id="a-dz"></a>不敢复杀。<a id="a-e0"></a>若沙门瞿昙见我若乘象骑马，<a id="a-e1"></a>我由恭敬。<a id="a-e2"></a>所以然者？<a id="a-e3"></a>我为王波斯匿、<a id="a-e4"></a>频毗娑罗王、<a id="a-e5"></a>优填王、<a id="a-e6"></a>恶生王、<a id="a-e7"></a>优陀延王，<a id="a-e8"></a>受梵之福，<a id="a-e9"></a>我恐失此之德。<a id="a-eA"></a>设我偏露右肩时，<a id="a-eB"></a>惟愿世尊受我礼拜！<a id="a-eC"></a>设我步行时，<a id="a-eD"></a>见瞿昙来，<a id="a-eE"></a>我当去履，<a id="a-eF"></a>惟愿世尊受我等礼！<a id="a-eG"></a>”</p>
  <p id="aeH">尔时，<a id="a-eI"></a>世尊俨头可之。<a id="a-eJ"></a>是时，<a id="a-eK"></a>生漏梵志欢喜踊跃，<a id="a-eL"></a>不能自胜，<a id="a-eM"></a>前白佛言：<a id="a-eN"></a>“我今重自归沙门瞿昙，<a id="a-eO"></a>惟愿世尊听为优婆塞！<a id="a-eP"></a>”</p>
  <p id="aeQ">尔时，<a id="a-eR"></a>世尊渐与说法，<a id="a-eS"></a>使发欢喜之心。<a id="a-eT"></a>梵志闻法已，<a id="a-eU"></a>即从座起，<a id="a-eV"></a>便退而去。</p>
  <p id="aeW">尔时，<a id="a-eX"></a>生漏梵志闻佛所说，<a id="a-eY"></a>欢喜奉行。</p>
 </body>
</html>