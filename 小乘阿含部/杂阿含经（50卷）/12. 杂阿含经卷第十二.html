<!doctype html>
<html id="z3IBUCMYY" data-ver="2539">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">杂阿含经卷第十二</h1>
  <p id="a2">如是我闻：<a id="a-3"></a>一时，<a id="a-4"></a>佛住舍卫国祇树给孤独园。</p>
  <p id="a5">尔时，<a id="a-6"></a>世尊告诸比丘：<a id="a-7"></a>“若于结所系法随生味著、<a id="a-8"></a>顾念、<a id="a-9"></a>心缚，<a id="a-A"></a>则爱生；<a id="a-B"></a>爱缘取，<a id="a-C"></a>取缘有，<a id="a-D"></a>有缘生，<a id="a-E"></a>生缘老、<a id="a-F"></a>病、<a id="a-G"></a>死、<a id="a-H"></a>忧、<a id="a-I"></a>悲、<a id="a-J"></a>恼苦，<a id="a-K"></a>如是如是纯大苦聚集。<a id="a-L"></a>如人种树，<a id="a-M"></a>初小软弱，<a id="a-N"></a>爱护令安，<a id="a-O"></a>壅以粪土，<a id="a-P"></a>随时溉灌，<a id="a-Q"></a>冷暖调适，<a id="a-R"></a>以是因缘，<a id="a-S"></a>然后彼树得增长大。<a id="a-T"></a>如是，<a id="a-U"></a>比丘，<a id="a-V"></a>结所系法味著将养，<a id="a-W"></a>则生恩爱；<a id="a-X"></a>爱缘取，<a id="a-Y"></a>取缘有，<a id="a-Z"></a>有缘生，<a id="a-a"></a>生缘老、<a id="a-b"></a>病、<a id="a-c"></a>死、<a id="a-d"></a>忧、<a id="a-e"></a>悲、<a id="a-f"></a>恼苦，<a id="a-g"></a>如是如是纯大苦聚集。</p>
  <p id="ah">“若于结所系法随顺无常观，<a id="a-i"></a>住生灭观、<a id="a-j"></a>无欲观、<a id="a-k"></a>灭观、<a id="a-l"></a>舍观，<a id="a-m"></a>不生顾念，<a id="a-n"></a>心不缚著，<a id="a-o"></a>则爱灭；<a id="a-p"></a>爱灭则取灭，<a id="a-q"></a>取灭则有灭，<a id="a-r"></a>有灭则生灭，<a id="a-s"></a>生灭则老、<a id="a-t"></a>病、<a id="a-u"></a>死、<a id="a-v"></a>忧、<a id="a-w"></a>悲、<a id="a-x"></a>恼苦灭，<a id="a-y"></a>如是如是纯大苦聚灭。<a id="a-z"></a>犹如种树，<a id="a-10"></a>初小软弱，<a id="a-11"></a>不爱护，<a id="a-12"></a>不令安隐，<a id="a-13"></a>不壅粪土，<a id="a-14"></a>不随时溉灌，<a id="a-15"></a>冷暖不适，<a id="a-16"></a>不得增长。<a id="a-17"></a>若复断根、<a id="a-18"></a>截枝，<a id="a-19"></a>段段斩截，<a id="a-1A"></a>分分解析，<a id="a-1B"></a>风飘日炙，<a id="a-1C"></a>以火焚烧，<a id="a-1D"></a>烧以成粪，<a id="a-1E"></a>或扬以疾风，<a id="a-1F"></a>或投之流水。<a id="a-1G"></a>比丘，<a id="a-1H"></a>于意云何？<a id="a-1I"></a>非为彼树断截其根，<a id="a-1J"></a>乃至焚烧，<a id="a-1K"></a>令其磨灭，<a id="a-1L"></a>于未来世成不生法耶？<a id="a-1M"></a>”</p>
  <p id="a1N">答言：<a id="a-1O"></a>“如是，<a id="a-1P"></a>世尊。<a id="a-1Q"></a>”</p>
  <p id="a1R">“如是，<a id="a-1S"></a>比丘，<a id="a-1T"></a>于结所系法随顺无常观，<a id="a-1U"></a>住生灭观、<a id="a-1V"></a>无欲观、<a id="a-1W"></a>灭观、<a id="a-1X"></a>舍观，<a id="a-1Y"></a>不生顾念，<a id="a-1Z"></a>心不缚著，<a id="a-1a"></a>则爱灭；<a id="a-1b"></a>爱灭则取灭，<a id="a-1c"></a>取灭则有灭，<a id="a-1d"></a>有灭则生灭，<a id="a-1e"></a>生灭则老、<a id="a-1f"></a>病、<a id="a-1g"></a>死、<a id="a-1h"></a>忧、<a id="a-1i"></a>悲、<a id="a-1j"></a>恼苦灭，<a id="a-1k"></a>如是如是纯大苦聚灭。<a id="a-1l"></a>”</p>
  <p id="a1m">佛说此经已，<a id="a-1n"></a>诸比丘闻佛所说，<a id="a-1o"></a>欢喜奉行。</p>
  <p id="a1p">如是我闻：<a id="a-1q"></a>一时，<a id="a-1r"></a>佛住舍卫国祇树给孤独园。</p>
  <p id="a1s">尔时，<a id="a-1t"></a>世尊告诸比丘：<a id="a-1u"></a>“若于所取法随生味著、<a id="a-1v"></a>顾念、<a id="a-1w"></a>缚心，<a id="a-1x"></a>其心驱驰，<a id="a-1y"></a>追逐名色；<a id="a-1z"></a>名色缘六入处，<a id="a-20"></a>六入处缘触，<a id="a-21"></a>触缘受，<a id="a-22"></a>受缘爱，<a id="a-23"></a>爱缘取，<a id="a-24"></a>取缘有，<a id="a-25"></a>有缘生，<a id="a-26"></a>生缘老、<a id="a-27"></a>病、<a id="a-28"></a>死、<a id="a-29"></a>忧、<a id="a-2A"></a>悲、<a id="a-2B"></a>恼苦，<a id="a-2C"></a>如是如是纯大苦聚集。<a id="a-2D"></a>譬大树根干、<a id="a-2E"></a>枝条、<a id="a-2F"></a>柯叶、<a id="a-2G"></a>华果，<a id="a-2H"></a>下根深固，<a id="a-2I"></a>壅以粪土，<a id="a-2J"></a>溉灌以水，<a id="a-2K"></a>彼树坚固，<a id="a-2L"></a>永世不朽。<a id="a-2M"></a>如是，<a id="a-2N"></a>比丘，<a id="a-2O"></a>于所取法随生味著、<a id="a-2P"></a>顾念、<a id="a-2Q"></a>心缚，<a id="a-2R"></a>其心驱驰，<a id="a-2S"></a>追逐名色；<a id="a-2T"></a>名色缘六入处，<a id="a-2U"></a>六入处缘触，<a id="a-2V"></a>触缘受，<a id="a-2W"></a>受缘爱，<a id="a-2X"></a>爱缘取，<a id="a-2Y"></a>取缘有，<a id="a-2Z"></a>有缘生，<a id="a-2a"></a>生缘老、<a id="a-2b"></a>病、<a id="a-2c"></a>死、<a id="a-2d"></a>忧、<a id="a-2e"></a>悲、<a id="a-2f"></a>恼苦，<a id="a-2g"></a>如是如是纯大苦聚集。</p>
  <p id="a2h">“若于所取法随顺无常观，<a id="a-2i"></a>住生灭观、<a id="a-2j"></a>无欲观、<a id="a-2k"></a>灭观、<a id="a-2l"></a>厌观，<a id="a-2m"></a>心不顾念，<a id="a-2n"></a>无所缚著，<a id="a-2o"></a>识则不驱驰、<a id="a-2p"></a>追逐名色，<a id="a-2q"></a>则名色灭；<a id="a-2r"></a>名色灭则六入处灭，<a id="a-2s"></a>六入处灭则触灭，<a id="a-2t"></a>触灭则受灭，<a id="a-2u"></a>受灭则爱灭，<a id="a-2v"></a>爱灭则取灭，<a id="a-2w"></a>取灭则有灭，<a id="a-2x"></a>有灭则生灭，<a id="a-2y"></a>生灭则老、<a id="a-2z"></a>病、<a id="a-30"></a>死、<a id="a-31"></a>忧、<a id="a-32"></a>悲、<a id="a-33"></a>恼苦灭，<a id="a-34"></a>如是如是则纯大苦聚灭。<a id="a-35"></a>犹如种树，<a id="a-36"></a>不随时爱护令其安隐，<a id="a-37"></a>不壅粪土，<a id="a-38"></a>不随时溉灌，<a id="a-39"></a>冷暖不适，<a id="a-3A"></a>不得增长。<a id="a-3B"></a>若复断根、<a id="a-3C"></a>截枝，<a id="a-3D"></a>段段斩截，<a id="a-3E"></a>分分解析，<a id="a-3F"></a>风飘日炙，<a id="a-3G"></a>以火焚烧，<a id="a-3H"></a>烧以成粪，<a id="a-3I"></a>或扬以疾风，<a id="a-3J"></a>或投之流水。<a id="a-3K"></a>比丘，<a id="a-3L"></a>于意云何？<a id="a-3M"></a>非为彼树断截其根，<a id="a-3N"></a>乃至焚烧，<a id="a-3O"></a>令其磨灭，<a id="a-3P"></a>于未来世成不生法耶？<a id="a-3Q"></a>”</p>
  <p id="a3R">答言：<a id="a-3S"></a>“如是，<a id="a-3T"></a>世尊。<a id="a-3U"></a>”</p>
  <p id="a3V">“如是，<a id="a-3W"></a>比丘，<a id="a-3X"></a>于所取法随顺无常观，<a id="a-3Y"></a>住生灭观、<a id="a-3Z"></a>无欲观、<a id="a-3a"></a>灭观、<a id="a-3b"></a>舍观，<a id="a-3c"></a>不生顾念，<a id="a-3d"></a>心不缚著，<a id="a-3e"></a>识不驱驰、<a id="a-3f"></a>追逐名色，<a id="a-3g"></a>则名色灭；<a id="a-3h"></a>名色灭则六入处灭，<a id="a-3i"></a>六入处灭则触灭，<a id="a-3j"></a>触灭则受灭，<a id="a-3k"></a>受灭则爱灭，<a id="a-3l"></a>爱灭则取灭，<a id="a-3m"></a>取灭则有灭，<a id="a-3n"></a>有灭则生灭，<a id="a-3o"></a>生灭则老、<a id="a-3p"></a>病、<a id="a-3q"></a>死、<a id="a-3r"></a>忧、<a id="a-3s"></a>悲、<a id="a-3t"></a>恼苦灭，<a id="a-3u"></a>如是纯大苦聚灭。<a id="a-3v"></a>”</p>
  <p id="a3w">佛说此经已，<a id="a-3x"></a>诸比丘闻佛所说，<a id="a-3y"></a>欢善奉行！</p>
  <p id="a3z">如是我闻：<a id="a-40"></a>一时，<a id="a-41"></a>佛住舍卫国祇树给孤独园。</p>
  <p id="a42">尔时，<a id="a-43"></a>世尊告诸比丘：<a id="a-44"></a>“我忆宿命未成正觉时，<a id="a-45"></a>独一静处，<a id="a-46"></a>专精禅思，<a id="a-47"></a>生如是念：<a id="a-48"></a>‘世间难入，<a id="a-49"></a>所谓若生、<a id="a-4A"></a>若老、<a id="a-4B"></a>若病、<a id="a-4C"></a>若死、<a id="a-4D"></a>若迁、<a id="a-4E"></a>若受生，<a id="a-4F"></a>然诸众生，<a id="a-4G"></a>生、<a id="a-4H"></a>老、<a id="a-4I"></a>病、<a id="a-4J"></a>死上及所依不如实知。<a id="a-4K"></a>’我作是念：<a id="a-4L"></a>‘何法有故生有？<a id="a-4M"></a>何法缘故生有？<a id="a-4N"></a>’即正思惟，<a id="a-4O"></a>起无间等知：<a id="a-4P"></a>‘有有故生有，<a id="a-4Q"></a>有缘故生有。<a id="a-4R"></a>’复思惟：<a id="a-4S"></a>‘何法有故有有？<a id="a-4T"></a>何法缘故有有？<a id="a-4U"></a>’即正思惟，<a id="a-4V"></a>如实无间等起知：<a id="a-4W"></a>‘取有故有有，<a id="a-4X"></a>取缘故有有。<a id="a-4Y"></a>’又作是念：<a id="a-4Z"></a>‘取复何缘、<a id="a-4a"></a>何法有故取有？<a id="a-4b"></a>何法缘故取有？<a id="a-4c"></a>’即正思惟，<a id="a-4d"></a>如实无间等起知：<a id="a-4e"></a>‘取法味著、<a id="a-4f"></a>顾念、<a id="a-4g"></a>心缚，<a id="a-4h"></a>爱欲增长；<a id="a-4i"></a>彼爱有故取有，<a id="a-4j"></a>爱故缘取，<a id="a-4k"></a>取缘有，<a id="a-4l"></a>有缘生，<a id="a-4m"></a>生缘老、<a id="a-4n"></a>病、<a id="a-4o"></a>死、<a id="a-4p"></a>忧、<a id="a-4q"></a>悲、<a id="a-4r"></a>恼苦，<a id="a-4s"></a>如是如是纯大苦聚集。<a id="a-4t"></a>’</p>
  <p id="a4u">“诸比丘，<a id="a-4v"></a>于意云何？<a id="a-4w"></a>譬如缘膏油及炷，<a id="a-4x"></a>灯明得烧，<a id="a-4y"></a>数增油、<a id="a-4z"></a>炷，<a id="a-50"></a>彼灯明得久住不？<a id="a-51"></a>”</p>
  <p id="a52">答言：<a id="a-53"></a>“如是，<a id="a-54"></a>世尊。<a id="a-55"></a>”</p>
  <p id="a56">“如是，<a id="a-57"></a>诸比丘，<a id="a-58"></a>于色取味著、<a id="a-59"></a>顾念、<a id="a-5A"></a>爱缚，<a id="a-5B"></a>增长爱缘故取，<a id="a-5C"></a>取缘有，<a id="a-5D"></a>有缘生，<a id="a-5E"></a>生缘老、<a id="a-5F"></a>病、<a id="a-5G"></a>死、<a id="a-5H"></a>忧、<a id="a-5I"></a>悲、<a id="a-5J"></a>恼苦，<a id="a-5K"></a>如是如是纯大苦聚集。<a id="a-5L"></a>我时复作是念：<a id="a-5M"></a>‘何法无故无此老、<a id="a-5N"></a>病、<a id="a-5O"></a>死？<a id="a-5P"></a>何法灭故老、<a id="a-5Q"></a>病、<a id="a-5R"></a>死灭？<a id="a-5S"></a>’即正思惟，<a id="a-5T"></a>起如实无间等：<a id="a-5U"></a>‘无生则无老、<a id="a-5V"></a>病、<a id="a-5W"></a>死，<a id="a-5X"></a>生灭故，<a id="a-5Y"></a>则老、<a id="a-5Z"></a>病、<a id="a-5a"></a>死灭。<a id="a-5b"></a>’复作是念：<a id="a-5c"></a>‘何法无故无生？<a id="a-5d"></a>何法灭故生灭？<a id="a-5e"></a>’即正思惟，<a id="a-5f"></a>起如实无间等：<a id="a-5g"></a>‘有无故生无，<a id="a-5h"></a>有灭故生灭。<a id="a-5i"></a>’又复思惟：<a id="a-5j"></a>‘何法无故有无？<a id="a-5k"></a>何法灭故有灭？<a id="a-5l"></a>’即正思惟，<a id="a-5m"></a>生如实无间等观：<a id="a-5n"></a>‘取无故有无，<a id="a-5o"></a>取灭故有灭。<a id="a-5p"></a>’又作是念：<a id="a-5q"></a>‘何法无故取无？<a id="a-5r"></a>何法灭故取灭？<a id="a-5s"></a>’即正思惟，<a id="a-5t"></a>生如实无间等观：<a id="a-5u"></a>‘所取法无常、<a id="a-5v"></a>生灭、<a id="a-5w"></a>离欲、<a id="a-5x"></a>灭尽、<a id="a-5y"></a>舍离，<a id="a-5z"></a>心不顾念，<a id="a-60"></a>心不缚著，<a id="a-61"></a>爱则灭；<a id="a-62"></a>彼爱灭故取灭，<a id="a-63"></a>取灭故有灭，<a id="a-64"></a>有灭故生灭，<a id="a-65"></a>生灭故老、<a id="a-66"></a>病、<a id="a-67"></a>死、<a id="a-68"></a>忧、<a id="a-69"></a>悲、<a id="a-6A"></a>恼苦灭，<a id="a-6B"></a>如是如是纯大苦聚灭。<a id="a-6C"></a>’</p>
  <p id="a6D">“诸比丘，<a id="a-6E"></a>于意云何？<a id="a-6F"></a>譬如油、<a id="a-6G"></a>炷燃灯，<a id="a-6H"></a>若不增油治炷，<a id="a-6I"></a>非彼灯明未来不生、<a id="a-6J"></a>尽、<a id="a-6K"></a>磨灭耶？<a id="a-6L"></a>”</p>
  <p id="a6M">比丘白佛：<a id="a-6N"></a>“如是，<a id="a-6O"></a>世尊。<a id="a-6P"></a>”</p>
  <p id="a6Q">“如是，<a id="a-6R"></a>诸比丘，<a id="a-6S"></a>于所取法观察无常、<a id="a-6T"></a>生灭、<a id="a-6U"></a>离欲、<a id="a-6V"></a>灭尽、<a id="a-6W"></a>舍离，<a id="a-6X"></a>心不顾念，<a id="a-6Y"></a>心不缚著，<a id="a-6Z"></a>爱则灭；<a id="a-6a"></a>爱灭则取灭，<a id="a-6b"></a>乃至纯大苦聚灭。<a id="a-6c"></a>”</p>
  <p id="a6d">佛说此经巳，<a id="a-6e"></a>诸比丘闻佛所说，<a id="a-6f"></a>欢喜奉行。</p>
  <p id="a6g">如是我闻：<a id="a-6h"></a>一时，<a id="a-6i"></a>佛住舍卫国祇树给孤独园。</p>
  <p id="a6j">尔时，<a id="a-6k"></a>世尊告诸比丘：<a id="a-6l"></a>“我忆宿命未成正觉时，<a id="a-6m"></a>独一静处，<a id="a-6n"></a>专精禅思，<a id="a-6o"></a>如上广说。<a id="a-6p"></a>差别者：<a id="a-6q"></a>譬如载樵十束、<a id="a-6r"></a>二十束、<a id="a-6s"></a>三十束、<a id="a-6t"></a>四十束、<a id="a-6u"></a>五十束、<a id="a-6v"></a>百束、<a id="a-6w"></a>千束、<a id="a-6x"></a>百千束，<a id="a-6y"></a>积聚烧燃，<a id="a-6z"></a>作大火聚。<a id="a-70"></a>若复有人，<a id="a-71"></a>增其干草樵薪。<a id="a-72"></a>诸比丘，<a id="a-73"></a>于意云何？<a id="a-74"></a>此火相续长夜炽然不？<a id="a-75"></a>”</p>
  <p id="a76">比丘白佛言：<a id="a-77"></a>“如是，<a id="a-78"></a>世尊。<a id="a-79"></a>”</p>
  <p id="a7A">“如是，<a id="a-7B"></a>诸比丘，<a id="a-7C"></a>于所取法味著、<a id="a-7D"></a>顾念、<a id="a-7E"></a>心缚著，<a id="a-7F"></a>增，<a id="a-7G"></a>其爱缘取，<a id="a-7H"></a>取缘有，<a id="a-7I"></a>乃至纯大苦聚集。<a id="a-7J"></a>诸比丘，<a id="a-7K"></a>若彼火聚炽然，<a id="a-7L"></a>不增樵草。<a id="a-7M"></a>诸比丘，<a id="a-7N"></a>于意云何？<a id="a-7O"></a>彼火当灭不？<a id="a-7P"></a>”</p>
  <p id="a7Q">答言：<a id="a-7R"></a>“如是，<a id="a-7S"></a>世尊。<a id="a-7T"></a>”</p>
  <p id="a7U">“如是，<a id="a-7V"></a>诸比丘，<a id="a-7W"></a>于所取法观察无常、<a id="a-7X"></a>生灭、<a id="a-7Y"></a>离欲、<a id="a-7Z"></a>灭尽、<a id="a-7a"></a>舍离，<a id="a-7b"></a>心不顾念、<a id="a-7c"></a>缚著，<a id="a-7d"></a>爱则灭；<a id="a-7e"></a>爱灭则取灭。<a id="a-7f"></a>如是广说乃至纯大苦聚灭。<a id="a-7g"></a>”</p>
  <p id="a7h">佛说此经已，<a id="a-7i"></a>诸比丘闻佛所说，<a id="a-7j"></a>欢喜奉行。</p>
  <p id="a7k">如是我闻：<a id="a-7l"></a>一时，<a id="a-7m"></a>佛住舍卫国祇树给孤独园。</p>
  <p id="a7n">尔时，<a id="a-7o"></a>世尊告诸比丘：<a id="a-7p"></a>“我忆宿命未成正觉时，<a id="a-7q"></a>独一静处，<a id="a-7r"></a>专精禅思，<a id="a-7s"></a>作是念：<a id="a-7t"></a>‘何法有故老死有？<a id="a-7u"></a>何法缘故老死有？<a id="a-7v"></a>’即正思惟，<a id="a-7w"></a>生如实无间等：<a id="a-7x"></a>‘生有故老死有，<a id="a-7y"></a>生缘故老死有，<a id="a-7z"></a>如是有、<a id="a-80"></a>取、<a id="a-81"></a>爱、<a id="a-82"></a>受、<a id="a-83"></a>触、<a id="a-84"></a>六入处、<a id="a-85"></a>名色。<a id="a-86"></a>’‘何法有故名色有？<a id="a-87"></a>何法缘故名色有？<a id="a-88"></a>’即正思惟，<a id="a-89"></a>如实无间等生：<a id="a-8A"></a>‘识有故名色有，<a id="a-8B"></a>识缘故有名色有。<a id="a-8C"></a>’我作是思惟时，<a id="a-8D"></a>齐识而还不能过彼，<a id="a-8E"></a>谓缘识名色，<a id="a-8F"></a>缘名色六入处，<a id="a-8G"></a>缘六入处触，<a id="a-8H"></a>缘触受，<a id="a-8I"></a>缘受爱，<a id="a-8J"></a>缘爱取，<a id="a-8K"></a>缘取有，<a id="a-8L"></a>缘有生，<a id="a-8M"></a>缘生、<a id="a-8N"></a>老、<a id="a-8O"></a>病、<a id="a-8P"></a>死、<a id="a-8Q"></a>忧、<a id="a-8R"></a>悲、<a id="a-8S"></a>恼苦，<a id="a-8T"></a>如是如是纯大苦聚集。</p>
  <p id="a8U">“我时作是念：<a id="a-8V"></a>‘何法无故则老死无？<a id="a-8W"></a>何法灭故老死灭？<a id="a-8X"></a>’即正思惟，<a id="a-8Y"></a>生如实无间等：<a id="a-8Z"></a>‘生无故老死无，<a id="a-8a"></a>生灭故老死灭。<a id="a-8b"></a>’如是生、<a id="a-8c"></a>有、<a id="a-8d"></a>取、<a id="a-8e"></a>爱、<a id="a-8f"></a>受、<a id="a-8g"></a>触、<a id="a-8h"></a>六入处、<a id="a-8i"></a>名色、<a id="a-8j"></a>识、<a id="a-8k"></a>行广说。<a id="a-8l"></a>我复作是思惟：<a id="a-8m"></a>‘何法无故行无？<a id="a-8n"></a>何法灭故行灭？<a id="a-8o"></a>’即正思惟如实无间等：<a id="a-8p"></a>‘无明无故行无，<a id="a-8q"></a>无明灭故行灭，<a id="a-8r"></a>行灭故识灭，<a id="a-8s"></a>识灭故名色灭，<a id="a-8t"></a>名色灭故六入处灭，<a id="a-8u"></a>六入处灭故触灭，<a id="a-8v"></a>触灭故受灭，<a id="a-8w"></a>受灭故爱灭，<a id="a-8x"></a>爱灭故取灭，<a id="a-8y"></a>取灭故有灭，<a id="a-8z"></a>有灭故生灭，<a id="a-90"></a>生灭故老、<a id="a-91"></a>病、<a id="a-92"></a>死、<a id="a-93"></a>忧、<a id="a-94"></a>悲、<a id="a-95"></a>恼苦灭，<a id="a-96"></a>如是如是纯大苦聚灭。<a id="a-97"></a>’</p>
  <p id="a98">“我时作是念：<a id="a-99"></a>‘我得古仙人道、<a id="a-9A"></a>古仙人径、<a id="a-9B"></a>古仙人道迹，<a id="a-9C"></a>古仙人从此迹去，<a id="a-9D"></a>我今随去。<a id="a-9E"></a>’譬如有人游于旷野，<a id="a-9F"></a>披荒觅路，<a id="a-9G"></a>忽遇故道古人行处，<a id="a-9H"></a>彼则随行，<a id="a-9I"></a>渐渐前进，<a id="a-9J"></a>见故城邑、<a id="a-9K"></a>古王宫殿、<a id="a-9L"></a>园观浴池、<a id="a-9M"></a>林木清净。<a id="a-9N"></a>彼作是念：<a id="a-9O"></a>‘我今当往白王令知。<a id="a-9P"></a>’即往白王：<a id="a-9Q"></a>‘大王当知：<a id="a-9R"></a>我游旷野，<a id="a-9S"></a>披荒求路，<a id="a-9T"></a>忽见故道古人行处，<a id="a-9U"></a>我即随行；<a id="a-9V"></a>我随行已，<a id="a-9W"></a>见故城邑、<a id="a-9X"></a>故王宫殿、<a id="a-9Y"></a>园观浴池、<a id="a-9Z"></a>林流清净，<a id="a-9a"></a>大王可往居止其中。<a id="a-9b"></a>’王即往彼，<a id="a-9c"></a>止住其中，<a id="a-9d"></a>丰乐安隐，<a id="a-9e"></a>人民炽盛。<a id="a-9f"></a>今我如是，<a id="a-9g"></a>得古仙人道、<a id="a-9h"></a>古仙人径、<a id="a-9i"></a>古仙人迹，<a id="a-9j"></a>古仙人去处，<a id="a-9k"></a>我得随去，<a id="a-9l"></a>谓八圣道——正见、<a id="a-9m"></a>正志、<a id="a-9n"></a>正语、<a id="a-9o"></a>正业、<a id="a-9p"></a>正命、<a id="a-9q"></a>正方便、<a id="a-9r"></a>正念、<a id="a-9s"></a>正定。<a id="a-9t"></a>我从彼道，<a id="a-9u"></a>见老病死、<a id="a-9v"></a>老病死集、<a id="a-9w"></a>老病死灭、<a id="a-9x"></a>老病死灭道迹，<a id="a-9y"></a>见生、<a id="a-9z"></a>有、<a id="a-A0"></a>取、<a id="a-A1"></a>爱、<a id="a-A2"></a>受、<a id="a-A3"></a>触、<a id="a-A4"></a>六入处、<a id="a-A5"></a>名色、<a id="a-A6"></a>识、<a id="a-A7"></a>行、<a id="a-A8"></a>行集、<a id="a-A9"></a>行灭、<a id="a-AA"></a>行灭道迹。<a id="a-AB"></a>我于此法自知自觉，<a id="a-AC"></a>成等正觉，<a id="a-AD"></a>为比丘、<a id="a-AE"></a>比丘尼、<a id="a-AF"></a>优婆塞、<a id="a-AG"></a>优婆夷，<a id="a-AH"></a>及余外道沙门、<a id="a-AI"></a>婆罗门、<a id="a-AJ"></a>在家、<a id="a-AK"></a>出家，<a id="a-AL"></a>彼诸四众闻法正向、<a id="a-AM"></a>信乐，<a id="a-AN"></a>知法善，<a id="a-AO"></a>梵行增广，<a id="a-AP"></a>多所饶益，<a id="a-AQ"></a>开示显发。<a id="a-AR"></a>”</p>
  <p id="aAS">佛说此经已，<a id="a-AT"></a>诸比丘闻佛所说，<a id="a-AU"></a>欢喜奉行。</p>
  <p id="aAV">如是我闻：<a id="a-AW"></a>一时，<a id="a-AX"></a>佛住王舍城迦兰陀竹园。</p>
  <p id="aAY">尔时，<a id="a-AZ"></a>尊者舍利弗、<a id="a-Aa"></a>尊者摩诃拘絺罗在耆阇崛山。</p>
  <p id="aAb">尔时，<a id="a-Ac"></a>尊者舍利弗晡时从禅觉，<a id="a-Ad"></a>诣尊者摩诃拘絺罗，<a id="a-Ae"></a>共相问讯庆慰已，<a id="a-Af"></a>于一面坐，<a id="a-Ag"></a>语尊者摩诃拘絺罗：<a id="a-Ah"></a>“欲有所问，<a id="a-Ai"></a>宁有闲暇见答与不？<a id="a-Aj"></a>”</p>
  <p id="aAk">尊者摩诃拘絺罗语尊者舍利弗言：<a id="a-Al"></a>“仁者且问，<a id="a-Am"></a>知者当答。<a id="a-An"></a>”</p>
  <p id="aAo">尊者舍利弗问尊者摩诃拘絺罗：<a id="a-Ap"></a>“云何，<a id="a-Aq"></a>尊者摩诃拘絺罗，<a id="a-Ar"></a>有老不？<a id="a-As"></a>”</p>
  <p id="aAt">答言：<a id="a-Au"></a>“有。<a id="a-Av"></a>”</p>
  <p id="aAw">尊者舍利弗复问：<a id="a-Ax"></a>“有死不？<a id="a-Ay"></a>”</p>
  <p id="aAz">答言：<a id="a-B0"></a>“有。<a id="a-B1"></a>”</p>
  <p id="aB2">复问：<a id="a-B3"></a>“云何，<a id="a-B4"></a>老死自作耶？<a id="a-B5"></a>为他作耶？<a id="a-B6"></a>为自他作耶？<a id="a-B7"></a>为非自非他无因作耶？<a id="a-B8"></a>”</p>
  <p id="aB9">答言：<a id="a-BA"></a>“尊者舍利弗，<a id="a-BB"></a>老死非自作、<a id="a-BC"></a>非他作、<a id="a-BD"></a>非自他作、<a id="a-BE"></a>亦非非自他作无因作，<a id="a-BF"></a>然彼生缘故有老死。<a id="a-BG"></a>”</p>
  <p id="aBH">“如是生、<a id="a-BI"></a>有、<a id="a-BJ"></a>取、<a id="a-BK"></a>爱、<a id="a-BL"></a>受、<a id="a-BM"></a>触、<a id="a-BN"></a>六入处、<a id="a-BO"></a>名色，<a id="a-BP"></a>为自作、<a id="a-BQ"></a>为他作、<a id="a-BR"></a>为自他作、<a id="a-BS"></a>为非自他无因作？<a id="a-BT"></a>”</p>
  <p id="aBU">答言：<a id="a-BV"></a>“尊者舍利弗，<a id="a-BW"></a>名色非自作、<a id="a-BX"></a>非他作、<a id="a-BY"></a>非自他作、<a id="a-BZ"></a>非非自他作无因作，<a id="a-Ba"></a>然彼名色缘识生。<a id="a-Bb"></a>”</p>
  <p id="aBc">复问：<a id="a-Bd"></a>“彼识为自作、<a id="a-Be"></a>为他作、<a id="a-Bf"></a>为自他作、<a id="a-Bg"></a>为非自非他无因作？<a id="a-Bh"></a>”</p>
  <p id="aBi">答言：<a id="a-Bj"></a>“尊者舍利弗，<a id="a-Bk"></a>彼识非自作、<a id="a-Bl"></a>非他作、<a id="a-Bm"></a>非自他作、<a id="a-Bn"></a>非非自他作无因作，<a id="a-Bo"></a>然彼识缘名色生。<a id="a-Bp"></a>”</p>
  <p id="aBq">尊者舍利弗复问：<a id="a-Br"></a>“尊者摩诃拘絺罗，<a id="a-Bs"></a>先言名色非自作、<a id="a-Bt"></a>非他作、<a id="a-Bu"></a>非自他作、<a id="a-Bv"></a>非非自他作无因作，<a id="a-Bw"></a>然彼名色缘识生，<a id="a-Bx"></a>而今复言名色缘识，<a id="a-By"></a>此义云何？<a id="a-Bz"></a>”</p>
  <p id="aC0">尊者摩诃拘絺罗答言：<a id="a-C1"></a>“今当说譬，<a id="a-C2"></a>如智者因譬得解。<a id="a-C3"></a>譬如三芦立于空地，<a id="a-C4"></a>展转相依，<a id="a-C5"></a>而得竖立。<a id="a-C6"></a>若去其一，<a id="a-C7"></a>二亦不立；<a id="a-C8"></a>若去其二，<a id="a-C9"></a>一亦不立；<a id="a-CA"></a>展转相依，<a id="a-CB"></a>而得竖立。<a id="a-CC"></a>识缘名色亦复如是，<a id="a-CD"></a>展转相依，<a id="a-CE"></a>而得生长。<a id="a-CF"></a>”</p>
  <p id="aCG">尊者舍利弗言：<a id="a-CH"></a>“善哉！<a id="a-CI"></a>善哉！<a id="a-CJ"></a>尊者摩诃拘絺罗，<a id="a-CK"></a>世尊声闻中，<a id="a-CL"></a>智慧明达，<a id="a-CM"></a>善调无畏，<a id="a-CN"></a>见甘露法，<a id="a-CO"></a>以甘露法具足身作证者，<a id="a-CP"></a>谓尊者摩诃拘絺罗，<a id="a-CQ"></a>乃有如是甚深义辩，<a id="a-CR"></a>种种难问，<a id="a-CS"></a>皆悉能答，<a id="a-CT"></a>如无价宝珠，<a id="a-CU"></a>世所顶戴；<a id="a-CV"></a>我今顶戴尊者摩诃拘絺罗亦复如是。<a id="a-CW"></a>我今于汝所，<a id="a-CX"></a>快得善利，<a id="a-CY"></a>诸余梵行数诣其所，<a id="a-CZ"></a>亦得善利，<a id="a-Ca"></a>以彼尊者善说法故。<a id="a-Cb"></a>我今以此尊者摩诃拘絺罗所说法故，<a id="a-Cc"></a>当以三十种赞叹称扬随喜！</p>
  <p id="aCd">“尊者摩诃拘絺罗说老死厌患、<a id="a-Ce"></a>离欲、<a id="a-Cf"></a>灭尽，<a id="a-Cg"></a>是名法师；<a id="a-Ch"></a>说生、<a id="a-Ci"></a>有、<a id="a-Cj"></a>取、<a id="a-Ck"></a>爱、<a id="a-Cl"></a>受、<a id="a-Cm"></a>触、<a id="a-Cn"></a>六入处、<a id="a-Co"></a>名色、<a id="a-Cp"></a>识，<a id="a-Cq"></a>厌患、<a id="a-Cr"></a>离欲、<a id="a-Cs"></a>灭尽，<a id="a-Ct"></a>是名法师。<a id="a-Cu"></a>若比丘于老死厌患、<a id="a-Cv"></a>离欲、<a id="a-Cw"></a>灭尽向，<a id="a-Cx"></a>是名法师；<a id="a-Cy"></a>乃至识厌患、<a id="a-Cz"></a>离欲、<a id="a-D0"></a>灭尽向，<a id="a-D1"></a>是名法师。<a id="a-D2"></a>若比丘于老死厌患、<a id="a-D3"></a>离欲、<a id="a-D4"></a>灭尽，<a id="a-D5"></a>不起诸漏，<a id="a-D6"></a>心善解脱，<a id="a-D7"></a>是名法师；<a id="a-D8"></a>乃至识厌患、<a id="a-D9"></a>离欲、<a id="a-DA"></a>灭尽，<a id="a-DB"></a>不起诸漏，<a id="a-DC"></a>心善解脱，<a id="a-DD"></a>是名法师。<a id="a-DE"></a>”</p>
  <p id="aDF">尊者摩诃拘絺罗语尊者舍利弗言：<a id="a-DG"></a>“善哉！<a id="a-DH"></a>善哉！<a id="a-DI"></a>于世尊声闻中，<a id="a-DJ"></a>智慧明达，<a id="a-DK"></a>善调无畏，<a id="a-DL"></a>见甘露法，<a id="a-DM"></a>以甘露法具足身作证者，<a id="a-DN"></a>谓尊者舍利弗，<a id="a-DO"></a>能作如是种种甚深正智之问。<a id="a-DP"></a>犹如世间无价宝珠，<a id="a-DQ"></a>人皆顶戴；<a id="a-DR"></a>汝今如是，<a id="a-DS"></a>普为一切诸梵行者之所顶戴、<a id="a-DT"></a>恭敬、<a id="a-DU"></a>奉事。<a id="a-DV"></a>我于今日快得善利，<a id="a-DW"></a>得与尊者共论妙义。<a id="a-DX"></a>”</p>
  <p id="aDY">时，<a id="a-DZ"></a>二正士更相随喜，<a id="a-Da"></a>各还所住。</p>
  <p id="aDb">如是我闻：<a id="a-Dc"></a>一时，<a id="a-Dd"></a>佛住王舍城迦兰陀竹园。</p>
  <p id="aDe">尔时，<a id="a-Df"></a>世尊告诸比丘：<a id="a-Dg"></a>“愚痴无闻凡夫于四大身厌患、<a id="a-Dh"></a>离欲、<a id="a-Di"></a>背舍而非识。<a id="a-Dj"></a>所以者何？<a id="a-Dk"></a>见四大身有增、<a id="a-Dl"></a>有减、<a id="a-Dm"></a>有取、<a id="a-Dn"></a>有舍，<a id="a-Do"></a>而于心、<a id="a-Dp"></a>意、<a id="a-Dq"></a>识，<a id="a-Dr"></a>愚痴无闻凡夫不能生厌、<a id="a-Ds"></a>离欲、<a id="a-Dt"></a>解脱。<a id="a-Du"></a>所以者何？<a id="a-Dv"></a>彼长夜于此保惜系我，<a id="a-Dw"></a>若得、<a id="a-Dx"></a>若取，<a id="a-Dy"></a>言是我、<a id="a-Dz"></a>我所、<a id="a-E0"></a>相在。<a id="a-E1"></a>是故，<a id="a-E2"></a>愚痴无闻凡夫不能于彼生厌、<a id="a-E3"></a>离欲、<a id="a-E4"></a>背舍。<a id="a-E5"></a>愚痴无闻凡夫宁于四大身系我、<a id="a-E6"></a>我所，<a id="a-E7"></a>不可于识系我、<a id="a-E8"></a>我所。<a id="a-E9"></a>所以者何？<a id="a-EA"></a>四大色身或见十年住，<a id="a-EB"></a>二十、<a id="a-EC"></a>三十乃至百年，<a id="a-ED"></a>若善消息，<a id="a-EE"></a>或复小过；<a id="a-EF"></a>彼心、<a id="a-EG"></a>意、<a id="a-EH"></a>识日夜时刻，<a id="a-EI"></a>须臾转变，<a id="a-EJ"></a>异生异灭。<a id="a-EK"></a>犹如猕猴游林树间，<a id="a-EL"></a>须臾处处，<a id="a-EM"></a>攀捉枝条，<a id="a-EN"></a>放一取一；<a id="a-EO"></a>彼心、<a id="a-EP"></a>意、<a id="a-EQ"></a>识亦复如是，<a id="a-ER"></a>异生异灭。</p>
  <p id="aES">“多闻圣弟子于诸缘起善思惟观察，<a id="a-ET"></a>所谓乐触缘生乐受，<a id="a-EU"></a>乐受觉时，<a id="a-EV"></a>如实知乐受觉；<a id="a-EW"></a>彼乐触灭，<a id="a-EX"></a>乐触因缘生受亦灭止、<a id="a-EY"></a>清凉、<a id="a-EZ"></a>息没。<a id="a-Ea"></a>如乐受，<a id="a-Eb"></a>苦触、<a id="a-Ec"></a>喜触、<a id="a-Ed"></a>忧触、<a id="a-Ee"></a>舍触因缘生舍受，<a id="a-Ef"></a>舍受觉时，<a id="a-Eg"></a>如实知舍受觉；<a id="a-Eh"></a>彼舍触灭，<a id="a-Ei"></a>彼舍触因缘生舍受亦灭止、<a id="a-Ej"></a>清凉、<a id="a-Ek"></a>息没。<a id="a-El"></a>彼如是思惟：<a id="a-Em"></a>‘此受触生、<a id="a-En"></a>触乐、<a id="a-Eo"></a>触缚，<a id="a-Ep"></a>彼彼触乐故，<a id="a-Eq"></a>彼彼受乐；<a id="a-Er"></a>彼彼触乐灭，<a id="a-Es"></a>彼彼受乐亦灭止、<a id="a-Et"></a>清凉、<a id="a-Eu"></a>息没。<a id="a-Ev"></a>’如是，<a id="a-Ew"></a>多闻圣弟子于色生厌，<a id="a-Ex"></a>于受、<a id="a-Ey"></a>想、<a id="a-Ez"></a>行、<a id="a-F0"></a>识生厌，<a id="a-F1"></a>厌故不乐，<a id="a-F2"></a>不乐故解脱，<a id="a-F3"></a>解脱知见：<a id="a-F4"></a>我生已尽，<a id="a-F5"></a>梵行已立，<a id="a-F6"></a>所作已作，<a id="a-F7"></a>自知不受后有。<a id="a-F8"></a>”</p>
  <p id="aF9">佛说此经已，<a id="a-FA"></a>诸比丘闻佛所说，<a id="a-FB"></a>欢喜奉行。</p>
  <p id="aFC">如是我闻：<a id="a-FD"></a>一时，<a id="a-FE"></a>佛住王舍城迦兰陀竹园。</p>
  <p id="aFF">尔时，<a id="a-FG"></a>世尊告诸比丘：<a id="a-FH"></a>“愚痴无闻凡夫于四大色身生厌、<a id="a-FI"></a>离欲、<a id="a-FJ"></a>背舍，<a id="a-FK"></a>但非识。<a id="a-FL"></a>所以者何？<a id="a-FM"></a>四大色身现有增减、<a id="a-FN"></a>有取、<a id="a-FO"></a>有舍；<a id="a-FP"></a>若心、<a id="a-FQ"></a>若意、<a id="a-FR"></a>若识，<a id="a-FS"></a>彼愚痴无闻凡夫不能于识生厌、<a id="a-FT"></a>离欲、<a id="a-FU"></a>背舍，<a id="a-FV"></a>长夜保惜系我，<a id="a-FW"></a>若得、<a id="a-FX"></a>若取，<a id="a-FY"></a>言是我、<a id="a-FZ"></a>我所、<a id="a-Fa"></a>相在。<a id="a-Fb"></a>是故愚痴无闻凡夫不能于彼生厌、<a id="a-Fc"></a>离欲、<a id="a-Fd"></a>背舍。<a id="a-Fe"></a>愚痴无闻凡夫宁于四大色身系我、<a id="a-Ff"></a>我所，<a id="a-Fg"></a>不可于识系我、<a id="a-Fh"></a>我所。<a id="a-Fi"></a>所以者何？<a id="a-Fj"></a>四大色身或见十年住，<a id="a-Fk"></a>二十、<a id="a-Fl"></a>三十乃至百年，<a id="a-Fm"></a>若善消息，<a id="a-Fn"></a>或复少过；<a id="a-Fo"></a>彼心、<a id="a-Fp"></a>意、<a id="a-Fq"></a>识日夜时刻，<a id="a-Fr"></a>须臾不停，<a id="a-Fs"></a>种种转变，<a id="a-Ft"></a>异生异灭。<a id="a-Fu"></a>譬如猕猴游林树间，<a id="a-Fv"></a>须臾处处，<a id="a-Fw"></a>攀捉枝绦，<a id="a-Fx"></a>放一取一；<a id="a-Fy"></a>彼心、<a id="a-Fz"></a>意、<a id="a-G0"></a>识亦复如是，<a id="a-G1"></a>种种变易，<a id="a-G2"></a>异生异灭。</p>
  <p id="aG3">“多闻圣弟子于诸缘起思惟观察，<a id="a-G4"></a>所谓乐触缘生乐受，<a id="a-G5"></a>乐受觉时，<a id="a-G6"></a>如实知乐受觉；<a id="a-G7"></a>彼乐触灭，<a id="a-G8"></a>乐因缘生乐受亦灭止、<a id="a-G9"></a>清凉、<a id="a-GA"></a>息没。<a id="a-GB"></a>如乐受，<a id="a-GC"></a>苦触、<a id="a-GD"></a>喜触、<a id="a-GE"></a>忧触、<a id="a-GF"></a>舍触因缘生舍受，<a id="a-GG"></a>舍受觉时，<a id="a-GH"></a>如实知舍受觉；<a id="a-GI"></a>彼舍触灭，<a id="a-GJ"></a>舍触因缘生舍受亦灭止、<a id="a-GK"></a>清凉、<a id="a-GL"></a>息没。<a id="a-GM"></a>譬如两木相磨，<a id="a-GN"></a>和合生火；<a id="a-GO"></a>若两木离散，<a id="a-GP"></a>火亦随灭。<a id="a-GQ"></a>如是诸受缘触集，<a id="a-GR"></a>触生触集，<a id="a-GS"></a>若彼彼触集故，<a id="a-GT"></a>彼彼受亦集；<a id="a-GU"></a>彼彼触集灭故，<a id="a-GV"></a>彼彼受集亦灭止、<a id="a-GW"></a>清凉、<a id="a-GX"></a>息没。<a id="a-GY"></a>多闻圣弟子如是观者，<a id="a-GZ"></a>于色解脱，<a id="a-Ga"></a>于受、<a id="a-Gb"></a>想、<a id="a-Gc"></a>行、<a id="a-Gd"></a>识解脱，<a id="a-Ge"></a>于生、<a id="a-Gf"></a>老、<a id="a-Gg"></a>病、<a id="a-Gh"></a>死、<a id="a-Gi"></a>忧、<a id="a-Gj"></a>悲、<a id="a-Gk"></a>恼苦解脱，<a id="a-Gl"></a>我说彼于苦得解脱。<a id="a-Gm"></a>”</p>
  <p id="aGn">佛说此经已，<a id="a-Go"></a>诸比丘闻佛所说，<a id="a-Gp"></a>欢喜奉行。</p>
  <p id="aGq">如是我闻：<a id="a-Gr"></a>一时，<a id="a-Gs"></a>佛住王舍城迦兰陀竹园。</p>
  <p id="aGt">尔时，<a id="a-Gu"></a>世尊告诸比丘：<a id="a-Gv"></a>“我说内触法，<a id="a-Gw"></a>汝等为取不？<a id="a-Gx"></a>”</p>
  <p id="aGy">时，<a id="a-Gz"></a>有异比丘从座起，<a id="a-H0"></a>整衣服，<a id="a-H1"></a>稽首礼足，<a id="a-H2"></a>合掌白佛言：<a id="a-H3"></a>“世尊，<a id="a-H4"></a>所说内触法，<a id="a-H5"></a>我已取也。<a id="a-H6"></a>”时，<a id="a-H7"></a>彼比丘于佛前如是如是自记说，<a id="a-H8"></a>如是如是世尊不悦。</p>
  <p id="aH9">尔时，<a id="a-HA"></a>尊者阿难在佛后执扇扇佛，<a id="a-HB"></a>佛告阿难：<a id="a-HC"></a>“如圣法、<a id="a-HD"></a>律内触法，<a id="a-HE"></a>异于此比丘所说。<a id="a-HF"></a>”</p>
  <p id="aHG">阿难白佛：<a id="a-HH"></a>“今正是时，<a id="a-HI"></a>惟愿世尊为诸比丘说贤圣法、<a id="a-HJ"></a>律内触法，<a id="a-HK"></a>诸比丘闻已，<a id="a-HL"></a>当受奉行。<a id="a-HM"></a>”</p>
  <p id="aHN">佛告阿难：<a id="a-HO"></a>“善哉！<a id="a-HP"></a>谛听！<a id="a-HQ"></a>当为汝说。<a id="a-HR"></a>此诸比丘取内触法，<a id="a-HS"></a>应如是思惟：<a id="a-HT"></a>‘若众生所有种种众苦生，<a id="a-HU"></a>此苦何因、<a id="a-HV"></a>何集、<a id="a-HW"></a>何生、<a id="a-HX"></a>何触？<a id="a-HY"></a>作如是取时，<a id="a-HZ"></a>当知此苦亿波提因、<a id="a-Ha"></a>亿波提集、<a id="a-Hb"></a>亿波提生、<a id="a-Hc"></a>亿波提转。<a id="a-Hd"></a>’复次，<a id="a-He"></a>比丘，<a id="a-Hf"></a>内触法，<a id="a-Hg"></a>又，<a id="a-Hh"></a>亿波提何因、<a id="a-Hi"></a>何集、<a id="a-Hj"></a>何生、<a id="a-Hk"></a>何触？<a id="a-Hl"></a>彼取时当复知亿波提爱因、<a id="a-Hm"></a>爱集、<a id="a-Hn"></a>爱生、<a id="a-Ho"></a>爱触。<a id="a-Hp"></a>复次，<a id="a-Hq"></a>比丘，<a id="a-Hr"></a>取内触法当复知爱何因、<a id="a-Hs"></a>何集、<a id="a-Ht"></a>何生、<a id="a-Hu"></a>何触，<a id="a-Hv"></a>如是取时，<a id="a-Hw"></a>当知世间所念谛正之色，<a id="a-Hx"></a>于彼爱生而生、<a id="a-Hy"></a>系而系、<a id="a-Hz"></a>住而住。</p>
  <p id="aI0">“若诸沙门、<a id="a-I1"></a>婆罗门于世间所念谛正之色，<a id="a-I2"></a>作常想、<a id="a-I3"></a>恒想、<a id="a-I4"></a>安隐想、<a id="a-I5"></a>无病想、<a id="a-I6"></a>我想、<a id="a-I7"></a>我所想而见，<a id="a-I8"></a>则于此色爱增长；<a id="a-I9"></a>爱憎长已，<a id="a-IA"></a>亿波提增长；<a id="a-IB"></a>亿波提增长已，<a id="a-IC"></a>苦增长；<a id="a-ID"></a>苦增长已，<a id="a-IE"></a>则不解脱生、<a id="a-IF"></a>老、<a id="a-IG"></a>病、<a id="a-IH"></a>死、<a id="a-II"></a>忧、<a id="a-IJ"></a>悲、<a id="a-IK"></a>恼苦，<a id="a-IL"></a>我说彼不解脱苦。<a id="a-IM"></a>譬如路侧清凉池水，<a id="a-IN"></a>香味具足，<a id="a-IO"></a>有人以毒著中，<a id="a-IP"></a>阳春之月，<a id="a-IQ"></a>诸行路者风热渴逼，<a id="a-IR"></a>竞来欲饮。<a id="a-IS"></a>有人语言：<a id="a-IT"></a>‘士夫，<a id="a-IU"></a>此是清凉池，<a id="a-IV"></a>色香味具足。<a id="a-IW"></a>然中有毒，<a id="a-IX"></a>汝等勿饮。<a id="a-IY"></a>若当饮者，<a id="a-IZ"></a>或令汝死，<a id="a-Ia"></a>或近死苦。<a id="a-Ib"></a>’而彼渴者不信而饮，<a id="a-Ic"></a>虽得美味，<a id="a-Id"></a>须臾或死，<a id="a-Ie"></a>或近死苦。<a id="a-If"></a>如是，<a id="a-Ig"></a>沙门、<a id="a-Ih"></a>婆罗门见世间可念端正之色，<a id="a-Ii"></a>作常见、<a id="a-Ij"></a>恒见、<a id="a-Ik"></a>安隐见、<a id="a-Il"></a>无病见、<a id="a-Im"></a>我、<a id="a-In"></a>我所见，<a id="a-Io"></a>乃至不得解脱生、<a id="a-Ip"></a>老、<a id="a-Iq"></a>病、<a id="a-Ir"></a>死、<a id="a-Is"></a>忧、<a id="a-It"></a>悲、<a id="a-Iu"></a>恼苦。</p>
  <p id="aIv">“若诸沙门、<a id="a-Iw"></a>婆罗门于世间可念端正之色，<a id="a-Ix"></a>观察如病、<a id="a-Iy"></a>如痈、<a id="a-Iz"></a>如刺、<a id="a-J0"></a>如杀、<a id="a-J1"></a>无常、<a id="a-J2"></a>苦、<a id="a-J3"></a>空、<a id="a-J4"></a>非我，<a id="a-J5"></a>彼爱则离，<a id="a-J6"></a>爱离故亿波提离，<a id="a-J7"></a>亿波提离故则苦离，<a id="a-J8"></a>苦离故则生、<a id="a-J9"></a>老、<a id="a-JA"></a>病、<a id="a-JB"></a>死、<a id="a-JC"></a>忧、<a id="a-JD"></a>悲、<a id="a-JE"></a>恼苦离。<a id="a-JF"></a>譬如路侧清凉池水，<a id="a-JG"></a>香味具足，<a id="a-JH"></a>有人以毒著中，<a id="a-JI"></a>阳春之月，<a id="a-JJ"></a>诸行路者风热渴逼，<a id="a-JK"></a>竞来欲饮。<a id="a-JL"></a>有人语言：<a id="a-JM"></a>‘此水有毒！<a id="a-JN"></a>汝等勿饮！<a id="a-JO"></a>若当饮者，<a id="a-JP"></a>或令汝死，<a id="a-JQ"></a>或近死苦。<a id="a-JR"></a>’彼则念言：<a id="a-JS"></a>‘此水有毒，<a id="a-JT"></a>若当饮者，<a id="a-JU"></a>或令我死，<a id="a-JV"></a>或近死苦。<a id="a-JW"></a>我且忍渴，<a id="a-JX"></a>食干麨饭，<a id="a-JY"></a>不取水饮。<a id="a-JZ"></a>’如是，<a id="a-Ja"></a>沙门、<a id="a-Jb"></a>婆罗门于世间可念之色观察如病、<a id="a-Jc"></a>如痈、<a id="a-Jd"></a>如刺、<a id="a-Je"></a>如杀、<a id="a-Jf"></a>无常、<a id="a-Jg"></a>苦、<a id="a-Jh"></a>空、<a id="a-Ji"></a>非我，<a id="a-Jj"></a>乃至解脱生、<a id="a-Jk"></a>老、<a id="a-Jl"></a>病、<a id="a-Jm"></a>死、<a id="a-Jn"></a>忧、<a id="a-Jo"></a>悲、<a id="a-Jp"></a>恼苦。<a id="a-Jq"></a>是故，<a id="a-Jr"></a>阿难，<a id="a-Js"></a>于此法如是见、<a id="a-Jt"></a>如是闻、<a id="a-Ju"></a>如是觉、<a id="a-Jv"></a>如是知，<a id="a-Jw"></a>于过去、<a id="a-Jx"></a>未来亦如此道，<a id="a-Jy"></a>如是观察。<a id="a-Jz"></a>”</p>
  <p id="aK0">佛说此经已，<a id="a-K1"></a>诸比丘闻佛所说，<a id="a-K2"></a>欢喜奉行。</p>
  <p id="aK3">如是我闻：<a id="a-K4"></a>一时，<a id="a-K5"></a>佛住王舍城迦兰陀竹园。</p>
  <p id="aK6">尔时，<a id="a-K7"></a>世尊告诸比丘：<a id="a-K8"></a>“云何思量观察正尽苦，<a id="a-K9"></a>究竟苦边？<a id="a-KA"></a>时，<a id="a-KB"></a>思量众生所有众苦，<a id="a-KC"></a>种种差别，<a id="a-KD"></a>此诸苦何因、<a id="a-KE"></a>何集、<a id="a-KF"></a>何生、<a id="a-KG"></a>何触？<a id="a-KH"></a>思量取因、<a id="a-KI"></a>取集、<a id="a-KJ"></a>取生、<a id="a-KK"></a>取触。<a id="a-KL"></a>若彼取灭无余，<a id="a-KM"></a>众苦则灭，<a id="a-KN"></a>彼所乘苦灭道迹如实知，<a id="a-KO"></a>修行彼向次法，<a id="a-KP"></a>是名比丘向正尽苦，<a id="a-KQ"></a>究竟苦边，<a id="a-KR"></a>所谓取灭。</p>
  <p id="aKS">“复次，<a id="a-KT"></a>比丘思量观察正尽苦，<a id="a-KU"></a>究竟苦边。<a id="a-KV"></a>时，<a id="a-KW"></a>思量彼取何因、<a id="a-KX"></a>何集、<a id="a-KY"></a>何生、<a id="a-KZ"></a>何触？<a id="a-Ka"></a>思量彼取爱因、<a id="a-Kb"></a>爱集、<a id="a-Kc"></a>爱生、<a id="a-Kd"></a>爱触。<a id="a-Ke"></a>彼爱永灭无余，<a id="a-Kf"></a>取亦随灭，<a id="a-Kg"></a>彼所乘取灭道迹如实知，<a id="a-Kh"></a>修习彼向次法，<a id="a-Ki"></a>是名比丘向正尽苦，<a id="a-Kj"></a>究竟苦边，<a id="a-Kk"></a>所谓爱灭。</p>
  <p id="aKl">“复次，<a id="a-Km"></a>比丘思量观察正尽苦，<a id="a-Kn"></a>究竟苦边。<a id="a-Ko"></a>则思量彼爱何因、<a id="a-Kp"></a>何集、<a id="a-Kq"></a>何生、<a id="a-Kr"></a>何触？<a id="a-Ks"></a>知彼爱受因、<a id="a-Kt"></a>受集、<a id="a-Ku"></a>受生、<a id="a-Kv"></a>受触。<a id="a-Kw"></a>彼受永灭无余，<a id="a-Kx"></a>则爱灭，<a id="a-Ky"></a>彼所乘爱灭道迹如实知，<a id="a-Kz"></a>修习彼向次法，<a id="a-L0"></a>是名比丘向正尽苦，<a id="a-L1"></a>究竟苦边，<a id="a-L2"></a>所谓受灭。</p>
  <p id="aL3">“复次，<a id="a-L4"></a>比丘思量观察正尽苦，<a id="a-L5"></a>究竟苦边。<a id="a-L6"></a>时，<a id="a-L7"></a>思量彼受何因、<a id="a-L8"></a>何集、<a id="a-L9"></a>何生、<a id="a-LA"></a>何触？<a id="a-LB"></a>知彼受触因、<a id="a-LC"></a>触集、<a id="a-LD"></a>触生、<a id="a-LE"></a>触缘。<a id="a-LF"></a>彼触永灭无余，<a id="a-LG"></a>则受灭，<a id="a-LH"></a>彼所乘触灭道迹如实知，<a id="a-LI"></a>修习彼向次法，<a id="a-LJ"></a>是名比丘向正尽苦，<a id="a-LK"></a>究竟苦边。</p>
  <p id="aLL">“复次，<a id="a-LM"></a>比丘思量观察正尽苦，<a id="a-LN"></a>究竟苦边。<a id="a-LO"></a>时，<a id="a-LP"></a>思量彼触何因、<a id="a-LQ"></a>何集、<a id="a-LR"></a>何生、<a id="a-LS"></a>何触？<a id="a-LT"></a>当知彼触六入处因、<a id="a-LU"></a>六入处集、<a id="a-LV"></a>六入处生、<a id="a-LW"></a>六入处触。<a id="a-LX"></a>彼六入处灭无余，<a id="a-LY"></a>则触灭，<a id="a-LZ"></a>彼所乘六入处灭道迹如实知，<a id="a-La"></a>修习彼向次法，<a id="a-Lb"></a>是名比丘向正尽苦，<a id="a-Lc"></a>究竟苦边。</p>
  <p id="aLd">“复次，<a id="a-Le"></a>比丘思量观察正尽苦，<a id="a-Lf"></a>究竟苦边。<a id="a-Lg"></a>时，<a id="a-Lh"></a>思量彼六入处何因、<a id="a-Li"></a>何集、<a id="a-Lj"></a>何生、<a id="a-Lk"></a>何触？<a id="a-Ll"></a>知彼六入处名色因、<a id="a-Lm"></a>名色集、<a id="a-Ln"></a>名色生、<a id="a-Lo"></a>名色触。<a id="a-Lp"></a>名色永灭无余，<a id="a-Lq"></a>则六入处灭，<a id="a-Lr"></a>彼所乘名色灭道迹如实知，<a id="a-Ls"></a>修习彼向次法，<a id="a-Lt"></a>是名比丘向正尽苦，<a id="a-Lu"></a>究竟苦边，<a id="a-Lv"></a>所谓名色灭。</p>
  <p id="aLw">“复次，<a id="a-Lx"></a>比丘思量正尽苦，<a id="a-Ly"></a>究竟苦边。<a id="a-Lz"></a>时，<a id="a-M0"></a>思量名色何因、<a id="a-M1"></a>何集、<a id="a-M2"></a>何生、<a id="a-M3"></a>何触？<a id="a-M4"></a>知彼名色识因、<a id="a-M5"></a>识集、<a id="a-M6"></a>识生、<a id="a-M7"></a>识触。<a id="a-M8"></a>彼识欲灭无余，<a id="a-M9"></a>则名色灭，<a id="a-MA"></a>彼所乘识灭道迹如实知，<a id="a-MB"></a>修习彼向次法，<a id="a-MC"></a>是名比丘向正尽苦，<a id="a-MD"></a>究竟苦边，<a id="a-ME"></a>所谓识灭。</p>
  <p id="aMF">“复次，<a id="a-MG"></a>比丘思量观察正尽苦，<a id="a-MH"></a>究竟苦边。<a id="a-MI"></a>时，<a id="a-MJ"></a>思量彼识何因、<a id="a-MK"></a>何集、<a id="a-ML"></a>何生、<a id="a-MM"></a>何触？<a id="a-MN"></a>知彼识行因、<a id="a-MO"></a>行集、<a id="a-MP"></a>行生、<a id="a-MQ"></a>行触，<a id="a-MR"></a>作诸福行，<a id="a-MS"></a>善识生；<a id="a-MT"></a>作诸不福不善行，<a id="a-MU"></a>不善识生；<a id="a-MV"></a>作无所有行，<a id="a-MW"></a>无所有识生，<a id="a-MX"></a>是为彼识行因、<a id="a-MY"></a>行集、<a id="a-MZ"></a>行生、<a id="a-Ma"></a>行触。<a id="a-Mb"></a>彼行欲灭无余，<a id="a-Mc"></a>则识灭，<a id="a-Md"></a>彼所乘行灭道迹如实知，<a id="a-Me"></a>修习彼向次法，<a id="a-Mf"></a>是名比丘向正尽苦，<a id="a-Mg"></a>究竟苦边，<a id="a-Mh"></a>所谓行灭。</p>
  <p id="aMi">“复次，<a id="a-Mj"></a>比丘思量观察正尽苦，<a id="a-Mk"></a>究竟苦边。<a id="a-Ml"></a>时，<a id="a-Mm"></a>思量彼行何因、<a id="a-Mn"></a>何集、<a id="a-Mo"></a>何生、<a id="a-Mp"></a>何触？<a id="a-Mq"></a>知彼行无明因、<a id="a-Mr"></a>无明集、<a id="a-Ms"></a>无明生、<a id="a-Mt"></a>无明触。<a id="a-Mu"></a>彼福行无明缘，<a id="a-Mv"></a>非福行亦无明缘，<a id="a-Mw"></a>非福不福行亦无明缘。<a id="a-Mx"></a>是故当知：<a id="a-My"></a>彼行无明因、<a id="a-Mz"></a>无明集、<a id="a-N0"></a>无明生、<a id="a-N1"></a>无明触。<a id="a-N2"></a>彼无明永灭无余，<a id="a-N3"></a>则行灭，<a id="a-N4"></a>彼所乘无明灭道迹如实知，<a id="a-N5"></a>修习彼向次法，<a id="a-N6"></a>是名比丘向正尽苦，<a id="a-N7"></a>究竟苦边，<a id="a-N8"></a>所谓无明灭。<a id="a-N9"></a>”</p>
  <p id="aNA">佛告比丘：<a id="a-NB"></a>“于意云何？<a id="a-NC"></a>若不乐无明而生明，<a id="a-ND"></a>复缘彼无明作福行、<a id="a-NE"></a>非福行、<a id="a-NF"></a>无所有行不？<a id="a-NG"></a>”</p>
  <p id="aNH">比丘白佛：<a id="a-NI"></a>“不也，<a id="a-NJ"></a>世尊。<a id="a-NK"></a>所以者何？<a id="a-NL"></a>多闻圣弟子不乐无明而生明，<a id="a-NM"></a>无明灭则行灭，<a id="a-NN"></a>行灭则识灭，<a id="a-NO"></a>如是乃至生、<a id="a-NP"></a>老、<a id="a-NQ"></a>病、<a id="a-NR"></a>死、<a id="a-NS"></a>忧、<a id="a-NT"></a>悲、<a id="a-NU"></a>恼苦灭，<a id="a-NV"></a>如是如是纯大苦聚灭。<a id="a-NW"></a>”</p>
  <p id="aNX">佛言：<a id="a-NY"></a>“善哉！<a id="a-NZ"></a>善哉！<a id="a-Na"></a>比丘，<a id="a-Nb"></a>我亦如是说，<a id="a-Nc"></a>汝亦知此。<a id="a-Nd"></a>于彼彼法起彼彼法，<a id="a-Ne"></a>生彼彼法，<a id="a-Nf"></a>灭彼彼法，<a id="a-Ng"></a>灭止、<a id="a-Nh"></a>清凉、<a id="a-Ni"></a>息没。<a id="a-Nj"></a>若多闻圣弟子无明离欲而生明，<a id="a-Nk"></a>身分齐受所觉，<a id="a-Nl"></a>身分齐受所觉时如实知；<a id="a-Nm"></a>若寿分齐受所觉，<a id="a-Nn"></a>寿分齐受所觉时如实知；<a id="a-No"></a>身坏时寿命欲尽，<a id="a-Np"></a>于此诸受一切所觉灭尽无余。<a id="a-Nq"></a>譬如力士取新熟瓦器，<a id="a-Nr"></a>乘热置地，<a id="a-Ns"></a>须臾散坏，<a id="a-Nt"></a>热势悉灭；<a id="a-Nu"></a>如是，<a id="a-Nv"></a>比丘无明离欲而生明，<a id="a-Nw"></a>身分齐受所觉如实知，<a id="a-Nx"></a>寿分齐受所觉如实知，<a id="a-Ny"></a>身坏命终，<a id="a-Nz"></a>一切受所觉悉灭无余。<a id="a-O0"></a>”</p>
  <p id="aO1">佛说此经已，<a id="a-O2"></a>诸比丘闻佛所说，<a id="a-O3"></a>欢喜奉行。</p>
  <p id="aO4">如是我闻：<a id="a-O5"></a>一时，<a id="a-O6"></a>佛住王舍城迦兰陀竹园。</p>
  <p id="aO7">尔时，<a id="a-O8"></a>世尊告异比丘：<a id="a-O9"></a>“我已度疑，<a id="a-OA"></a>离于犹豫，<a id="a-OB"></a>拔邪见刺，<a id="a-OC"></a>不复退转。<a id="a-OD"></a>心无所著故，<a id="a-OE"></a>何处有我为彼比丘说法？<a id="a-OF"></a>为彼比丘说贤圣出世空相应缘起随顺法？<a id="a-OG"></a>所谓有是故是事有，<a id="a-OH"></a>是事有故是事起，<a id="a-OI"></a>所谓缘无明行，<a id="a-OJ"></a>缘行识，<a id="a-OK"></a>缘识名色，<a id="a-OL"></a>缘名色六入处，<a id="a-OM"></a>缘六入处触，<a id="a-ON"></a>缘触受，<a id="a-OO"></a>缘受爱，<a id="a-OP"></a>缘爱取，<a id="a-OQ"></a>缘取有，<a id="a-OR"></a>缘有生，<a id="a-OS"></a>缘生、<a id="a-OT"></a>老、<a id="a-OU"></a>死、<a id="a-OV"></a>忧、<a id="a-OW"></a>悲、<a id="a-OX"></a>恼苦，<a id="a-OY"></a>如是如是纯大苦聚集，<a id="a-OZ"></a>乃至如是纯大苦聚灭。</p>
  <p id="aOa">“如是说法，<a id="a-Ob"></a>而彼比丘犹有疑惑犹豫。<a id="a-Oc"></a>先不得得想、<a id="a-Od"></a>不获获想、<a id="a-Oe"></a>不证证想；<a id="a-Of"></a>今闻法已，<a id="a-Og"></a>心生忧苦、<a id="a-Oh"></a>悔恨、<a id="a-Oi"></a>蒙没、<a id="a-Oj"></a>障碍。<a id="a-Ok"></a>所以者何？<a id="a-Ol"></a>此甚深处，<a id="a-Om"></a>所谓缘起，<a id="a-On"></a>倍复甚深难见，<a id="a-Oo"></a>所谓一切取离、<a id="a-Op"></a>爱尽、<a id="a-Oq"></a>无欲、<a id="a-Or"></a>寂灭、<a id="a-Os"></a>涅槃；<a id="a-Ot"></a>如此二法，<a id="a-Ou"></a>谓有为、<a id="a-Ov"></a>无为。<a id="a-Ow"></a>有为者若生、<a id="a-Ox"></a>若住、<a id="a-Oy"></a>若异、<a id="a-Oz"></a>若灭，<a id="a-P0"></a>无为者不生、<a id="a-P1"></a>不住、<a id="a-P2"></a>不异、<a id="a-P3"></a>不灭，<a id="a-P4"></a>是名比丘诸行苦寂灭涅槃。<a id="a-P5"></a>因集故苦集，<a id="a-P6"></a>因灭故苦灭；<a id="a-P7"></a>断诸径路，<a id="a-P8"></a>灭于相续，<a id="a-P9"></a>相续灭灭，<a id="a-PA"></a>是名苦边。<a id="a-PB"></a>比丘，<a id="a-PC"></a>彼何所灭？<a id="a-PD"></a>谓有余苦。<a id="a-PE"></a>彼若灭止、<a id="a-PF"></a>清凉、<a id="a-PG"></a>息没，<a id="a-PH"></a>所谓一切取灭、<a id="a-PI"></a>爱尽、<a id="a-PJ"></a>无欲、<a id="a-PK"></a>寂灭、<a id="a-PL"></a>涅槃。<a id="a-PM"></a>”</p>
  <p id="aPN">佛说此经巳，<a id="a-PO"></a>诸比丘闻佛所说，<a id="a-PP"></a>欢喜奉行。</p>
  <p id="aPQ">如是我闻：<a id="a-PR"></a>一时，<a id="a-PS"></a>佛住王舍城迦兰陀竹园。</p>
  <p id="aPT">尔时，<a id="a-PU"></a>世尊告诸比丘：<a id="a-PV"></a>“愚痴无闻凡夫无明覆，<a id="a-PW"></a>爱缘系得此识身，<a id="a-PX"></a>内有此识身，<a id="a-PY"></a>外有名色，<a id="a-PZ"></a>此二因缘生触。<a id="a-Pa"></a>此六触入所触，<a id="a-Pb"></a>愚痴无闻凡夫苦、<a id="a-Pc"></a>乐受觉，<a id="a-Pd"></a>因起种种。<a id="a-Pe"></a>云何为六？<a id="a-Pf"></a>眼触入处，<a id="a-Pg"></a>耳、<a id="a-Ph"></a>鼻、<a id="a-Pi"></a>舌、<a id="a-Pj"></a>身、<a id="a-Pk"></a>意触入处。<a id="a-Pl"></a>若黠慧者无明覆，<a id="a-Pm"></a>爱缘系得此识身，<a id="a-Pn"></a>如是内有识身，<a id="a-Po"></a>外有名色，<a id="a-Pp"></a>此二缘生六触入处。<a id="a-Pq"></a>六触所触故，<a id="a-Pr"></a>智者生苦、<a id="a-Ps"></a>乐受觉，<a id="a-Pt"></a>因起种种。<a id="a-Pu"></a>何等为六？<a id="a-Pv"></a>眼触入处，<a id="a-Pw"></a>耳、<a id="a-Px"></a>鼻、<a id="a-Py"></a>舌、<a id="a-Pz"></a>身、<a id="a-Q0"></a>意触入处。<a id="a-Q1"></a>愚夫、<a id="a-Q2"></a>黠慧，<a id="a-Q3"></a>彼于我所修诸梵行者，<a id="a-Q4"></a>有何差别？<a id="a-Q5"></a>”</p>
  <p id="aQ6">比丘白佛言：<a id="a-Q7"></a>“世尊是法根、<a id="a-Q8"></a>法眼、<a id="a-Q9"></a>法依。<a id="a-QA"></a>善哉！<a id="a-QB"></a>世尊，<a id="a-QC"></a>惟愿演说，<a id="a-QD"></a>诸比丘闻已，<a id="a-QE"></a>当受奉行。<a id="a-QF"></a>”</p>
  <p id="aQG">尔时，<a id="a-QH"></a>世尊告诸比丘：<a id="a-QI"></a>“谛听！<a id="a-QJ"></a>善思！<a id="a-QK"></a>当为汝说。<a id="a-QL"></a>诸比丘，<a id="a-QM"></a>彼愚痴无闻凡夫无明所覆，<a id="a-QN"></a>爱缘所系，<a id="a-QO"></a>得此识身，<a id="a-QP"></a>彼无明不断，<a id="a-QQ"></a>爱缘不尽，<a id="a-QR"></a>身坏命终，<a id="a-QS"></a>还复受身；<a id="a-QT"></a>还受身故，<a id="a-QU"></a>不得解脱生、<a id="a-QV"></a>老、<a id="a-QW"></a>病、<a id="a-QX"></a>死、<a id="a-QY"></a>忧、<a id="a-QZ"></a>悲、<a id="a-Qa"></a>恼苦。<a id="a-Qb"></a>所以者何？<a id="a-Qc"></a>此愚痴凡夫本不修梵行，<a id="a-Qd"></a>向正尽苦，<a id="a-Qe"></a>究竟苦边故，<a id="a-Qf"></a>是故身坏命终，<a id="a-Qg"></a>还复受身；<a id="a-Qh"></a>还受身故，<a id="a-Qi"></a>不得解脱生、<a id="a-Qj"></a>老、<a id="a-Qk"></a>病、<a id="a-Ql"></a>死、<a id="a-Qm"></a>忧、<a id="a-Qn"></a>悲、<a id="a-Qo"></a>恼苦。</p>
  <p id="aQp">“若黠慧者无明所覆，<a id="a-Qq"></a>爱缘所系，<a id="a-Qr"></a>得此识身，<a id="a-Qs"></a>彼无明断，<a id="a-Qt"></a>爱缘尽；<a id="a-Qu"></a>无明断，<a id="a-Qv"></a>爱缘尽故，<a id="a-Qw"></a>身坏命终，<a id="a-Qx"></a>更不复受；<a id="a-Qy"></a>不更受故，<a id="a-Qz"></a>得解脱生、<a id="a-R0"></a>老、<a id="a-R1"></a>病、<a id="a-R2"></a>死、<a id="a-R3"></a>忧、<a id="a-R4"></a>悲、<a id="a-R5"></a>恼苦。<a id="a-R6"></a>所以者何？<a id="a-R7"></a>彼先修梵行，<a id="a-R8"></a>正向尽苦，<a id="a-R9"></a>究竟苦边故，<a id="a-RA"></a>是故彼身坏命终，<a id="a-RB"></a>更不复受；<a id="a-RC"></a>更不受故，<a id="a-RD"></a>得解脱生、<a id="a-RE"></a>老、<a id="a-RF"></a>病、<a id="a-RG"></a>死、<a id="a-RH"></a>忧、<a id="a-RI"></a>悲、<a id="a-RJ"></a>恼苦。<a id="a-RK"></a>是名凡夫及黠慧者，<a id="a-RL"></a>彼于我所修诸梵行，<a id="a-RM"></a>种种差别。<a id="a-RN"></a>”</p>
  <p id="aRO">佛说此经已，<a id="a-RP"></a>诸比丘闻佛所说，<a id="a-RQ"></a>欢喜奉行。</p>
  <p id="aRR">如是我闻：<a id="a-RS"></a>一时，<a id="a-RT"></a>佛住王舍城迦兰陀竹园。</p>
  <p id="aRU">尔时，<a id="a-RV"></a>世尊告诸比丘：<a id="a-RW"></a>“此身非汝所有，<a id="a-RX"></a>亦非余人所有。<a id="a-RY"></a>谓六触入处，<a id="a-RZ"></a>本修行愿，<a id="a-Ra"></a>受得此身。<a id="a-Rb"></a>云何为六？<a id="a-Rc"></a>眼触入处，<a id="a-Rd"></a>耳、<a id="a-Re"></a>鼻、<a id="a-Rf"></a>舌、<a id="a-Rg"></a>身、<a id="a-Rh"></a>意触入处。<a id="a-Ri"></a>彼多闻圣弟子于诸缘起善正思惟观察：<a id="a-Rj"></a>‘有此六识身、<a id="a-Rk"></a>六触身、<a id="a-Rl"></a>六受身、<a id="a-Rm"></a>六想身、<a id="a-Rn"></a>六思身。<a id="a-Ro"></a>所谓此有故，<a id="a-Rp"></a>有当来生、<a id="a-Rq"></a>老、<a id="a-Rr"></a>病、<a id="a-Rs"></a>死、<a id="a-Rt"></a>忧、<a id="a-Ru"></a>悲、<a id="a-Rv"></a>恼苦，<a id="a-Rw"></a>如是如是纯大苦聚集，<a id="a-Rx"></a>是名有因有缘世间集。<a id="a-Ry"></a>谓此无故，<a id="a-Rz"></a>六识身无，<a id="a-S0"></a>六触身、<a id="a-S1"></a>六受身、<a id="a-S2"></a>六想身、<a id="a-S3"></a>六思身无。<a id="a-S4"></a>谓此无故，<a id="a-S5"></a>无有当来生、<a id="a-S6"></a>老、<a id="a-S7"></a>病、<a id="a-S8"></a>死、<a id="a-S9"></a>忧、<a id="a-SA"></a>悲、<a id="a-SB"></a>恼苦，<a id="a-SC"></a>如是如是纯大苦聚灭。<a id="a-SD"></a>’若多闻圣弟子于世间集、<a id="a-SE"></a>世间灭如实正知，<a id="a-SF"></a>善见、<a id="a-SG"></a>善觉、<a id="a-SH"></a>善入，<a id="a-SI"></a>是名圣弟子招此善法、<a id="a-SJ"></a>得此善法、<a id="a-SK"></a>知此善法、<a id="a-SL"></a>入此善法，<a id="a-SM"></a>觉知、<a id="a-SN"></a>觉见世间生灭，<a id="a-SO"></a>成就贤圣出离、<a id="a-SP"></a>实寂、<a id="a-SQ"></a>正尽苦，<a id="a-SR"></a>究竟苦边。<a id="a-SS"></a>所以者何？<a id="a-ST"></a>谓多闻圣弟子世间集灭如实知，<a id="a-SU"></a>善见、<a id="a-SV"></a>善觉、<a id="a-SW"></a>善入故。<a id="a-SX"></a>”</p>
  <p id="aSY">佛说此经已，<a id="a-SZ"></a>诸比丘闻佛所说，<a id="a-Sa"></a>欢喜奉行。</p>
  <p id="aSb">如是我闻：<a id="a-Sc"></a>一时，<a id="a-Sd"></a>佛住王舍城迦兰陀竹园。</p>
  <p id="aSe">尔时，<a id="a-Sf"></a>世尊告诸比丘：<a id="a-Sg"></a>“我今当说因缘法及缘生法。</p>
  <p id="aSh">“云何为因缘法？<a id="a-Si"></a>谓此有故彼有，<a id="a-Sj"></a>谓缘无明行，<a id="a-Sk"></a>缘行识，<a id="a-Sl"></a>乃至如是如是纯大苦聚集。</p>
  <p id="aSm">“云何缘生法？<a id="a-Sn"></a>谓无明、<a id="a-So"></a>行……。<a id="a-Sp"></a>若佛出世，<a id="a-Sq"></a>若未出世，<a id="a-Sr"></a>此法常住，<a id="a-Ss"></a>法住法界，<a id="a-St"></a>彼如来自所觉知，<a id="a-Su"></a>成等正觉，<a id="a-Sv"></a>为人演说，<a id="a-Sw"></a>开示显发，<a id="a-Sx"></a>谓缘无明有行乃至缘生有老死。<a id="a-Sy"></a>若佛出世，<a id="a-Sz"></a>若未出世，<a id="a-T0"></a>此法常住，<a id="a-T1"></a>法住法界，<a id="a-T2"></a>彼如来自觉知，<a id="a-T3"></a>成等正觉，<a id="a-T4"></a>为人演说，<a id="a-T5"></a>开示显发，<a id="a-T6"></a>谓缘生故，<a id="a-T7"></a>有老、<a id="a-T8"></a>病、<a id="a-T9"></a>死、<a id="a-TA"></a>忧、<a id="a-TB"></a>悲、<a id="a-TC"></a>恼苦。<a id="a-TD"></a>此等诸法，<a id="a-TE"></a>法住、<a id="a-TF"></a>法空、<a id="a-TG"></a>法如、<a id="a-TH"></a>法尔，<a id="a-TI"></a>法不离如，<a id="a-TJ"></a>法不异如，<a id="a-TK"></a>审谛真实，<a id="a-TL"></a>不颠倒，<a id="a-TM"></a>如是随顺缘起，<a id="a-TN"></a>是名缘生法。<a id="a-TO"></a>谓无明、<a id="a-TP"></a>行、<a id="a-TQ"></a>识、<a id="a-TR"></a>名色、<a id="a-TS"></a>六入处、<a id="a-TT"></a>触、<a id="a-TU"></a>受、<a id="a-TV"></a>爱、<a id="a-TW"></a>取、<a id="a-TX"></a>有、<a id="a-TY"></a>生、<a id="a-TZ"></a>老、<a id="a-Ta"></a>病、<a id="a-Tb"></a>死、<a id="a-Tc"></a>忧、<a id="a-Td"></a>悲、<a id="a-Te"></a>恼苦，<a id="a-Tf"></a>是名缘生法。</p>
  <p id="aTg">“多闻圣弟子于此因缘法、<a id="a-Th"></a>缘生法正知善见，<a id="a-Ti"></a>不求前际，<a id="a-Tj"></a>言：<a id="a-Tk"></a>‘我过去世若有、<a id="a-Tl"></a>若无？<a id="a-Tm"></a>我过去世何等类？<a id="a-Tn"></a>我过去世何如？<a id="a-To"></a>’不求后际：<a id="a-Tp"></a>‘我于当来世为有、<a id="a-Tq"></a>为无？<a id="a-Tr"></a>云何类？<a id="a-Ts"></a>何如？<a id="a-Tt"></a>’内不犹豫：<a id="a-Tu"></a>‘此是何等？<a id="a-Tv"></a>云何有此为前？<a id="a-Tw"></a>谁终当云何之？<a id="a-Tx"></a>此众生从何来？<a id="a-Ty"></a>于此没当何之？<a id="a-Tz"></a>’若沙门、<a id="a-U0"></a>婆罗门起凡俗见所系，<a id="a-U1"></a>谓说我见所系、<a id="a-U2"></a>说众生见所系、<a id="a-U3"></a>说寿命见所系、<a id="a-U4"></a>忌讳吉庆见所系，<a id="a-U5"></a>尔时悉断、<a id="a-U6"></a>悉知，<a id="a-U7"></a>断其根本，<a id="a-U8"></a>如截多罗树头，<a id="a-U9"></a>于未来世，<a id="a-UA"></a>成不生法。<a id="a-UB"></a>是名多闻圣弟子于因缘法、<a id="a-UC"></a>缘生法如实正知，<a id="a-UD"></a>善见、<a id="a-UE"></a>善觉、<a id="a-UF"></a>善修、<a id="a-UG"></a>善入。<a id="a-UH"></a>”</p>
  <p id="aUI">佛说此经已，<a id="a-UJ"></a>诸比丘闻佛所说，<a id="a-UK"></a>欢喜奉行。</p>
  <p id="aUL">如是我闻：<a id="a-UM"></a>一时，<a id="a-UN"></a>佛住拘留搜调牛聚落。</p>
  <p id="aUO">尔时，<a id="a-UP"></a>世尊告诸比丘：<a id="a-UQ"></a>“我当为汝等说法，<a id="a-UR"></a>初、<a id="a-US"></a>中、<a id="a-UT"></a>后善，<a id="a-UU"></a>善义善味，<a id="a-UV"></a>纯一清净，<a id="a-UW"></a>梵行清白，<a id="a-UX"></a>所谓大空法经。<a id="a-UY"></a>谛听！<a id="a-UZ"></a>善思！<a id="a-Ua"></a>当为汝说。<a id="a-Ub"></a>云何为大空法经？<a id="a-Uc"></a>所谓此有故彼有，<a id="a-Ud"></a>此起故彼起，<a id="a-Ue"></a>谓缘无明行，<a id="a-Uf"></a>缘行识，<a id="a-Ug"></a>乃至纯大苦聚集。</p>
  <p id="aUh">“缘生老死者，<a id="a-Ui"></a>若有问言：<a id="a-Uj"></a>‘彼谁老死？<a id="a-Uk"></a>老死属谁？<a id="a-Ul"></a>’彼则答言：<a id="a-Um"></a>‘我即老死，<a id="a-Un"></a>今老死属我，<a id="a-Uo"></a>老死是我。<a id="a-Up"></a>’所言：<a id="a-Uq"></a>‘命即是身。<a id="a-Ur"></a>’或言：<a id="a-Us"></a>‘命异身异。<a id="a-Ut"></a>’此则一义，<a id="a-Uu"></a>而说有种种。<a id="a-Uv"></a>若见言：<a id="a-Uw"></a>‘命即是身。<a id="a-Ux"></a>’彼梵行者所无有。<a id="a-Uy"></a>若复见言：<a id="a-Uz"></a>‘命异身异。<a id="a-V0"></a>’梵行者所无有。<a id="a-V1"></a>于此二边，<a id="a-V2"></a>心所不随，<a id="a-V3"></a>正向中道。<a id="a-V4"></a>贤圣出世，<a id="a-V5"></a>如实不颠倒正见，<a id="a-V6"></a>谓缘生老死，<a id="a-V7"></a>如是生、<a id="a-V8"></a>有、<a id="a-V9"></a>取、<a id="a-VA"></a>爱、<a id="a-VB"></a>受、<a id="a-VC"></a>触、<a id="a-VD"></a>六入处、<a id="a-VE"></a>名色、<a id="a-VF"></a>识、<a id="a-VG"></a>行，<a id="a-VH"></a>缘无明故有行。<a id="a-VI"></a>若复问言：<a id="a-VJ"></a>‘谁是行？<a id="a-VK"></a>行属谁？<a id="a-VL"></a>’彼则答言：<a id="a-VM"></a>‘行则是我，<a id="a-VN"></a>行是我所。<a id="a-VO"></a>’彼如是：<a id="a-VP"></a>‘命即是身。<a id="a-VQ"></a>’或言：<a id="a-VR"></a>‘命异身异。<a id="a-VS"></a>’彼见命即是身者，<a id="a-VT"></a>梵行者无有；<a id="a-VU"></a>或言‘命异身异’者，<a id="a-VV"></a>梵行者亦无有。<a id="a-VW"></a>离此二边，<a id="a-VX"></a>正向中道。<a id="a-VY"></a>贤圣出世，<a id="a-VZ"></a>如实不颠倒正见所知，<a id="a-Va"></a>所谓缘无明行。</p>
  <p id="aVb">“诸比丘，<a id="a-Vc"></a>若无明离欲而生明，<a id="a-Vd"></a>彼谁老死、<a id="a-Ve"></a>老死属谁者，<a id="a-Vf"></a>老死则断，<a id="a-Vg"></a>则知断其根本，<a id="a-Vh"></a>如截多罗树头，<a id="a-Vi"></a>于未来世成不生法。<a id="a-Vj"></a>若比丘无明离欲而生明，<a id="a-Vk"></a>彼谁生、<a id="a-Vl"></a>生属谁，<a id="a-Vm"></a>乃至谁是行、<a id="a-Vn"></a>行属谁者，<a id="a-Vo"></a>行则断，<a id="a-Vp"></a>则知断其根本，<a id="a-Vq"></a>如截多罗树头，<a id="a-Vr"></a>于未来世成不生法。<a id="a-Vs"></a>若比丘无明离欲而生明，<a id="a-Vt"></a>彼无明灭则行灭，<a id="a-Vu"></a>乃至纯大苦聚灭，<a id="a-Vv"></a>是名大空法经。<a id="a-Vw"></a>”</p>
  <p id="aVx">佛说此经已，<a id="a-Vy"></a>诸比丘闻佛所说，<a id="a-Vz"></a>欢喜奉行。</p>
  <p id="aW0">如是我闻：<a id="a-W1"></a>一时，<a id="a-W2"></a>佛住拘留搜调牛聚落。</p>
  <p id="aW3">尔时，<a id="a-W4"></a>世尊告诸比丘：<a id="a-W5"></a>“我今当说缘起法法说、<a id="a-W6"></a>义说。<a id="a-W7"></a>谛听！<a id="a-W8"></a>善思！<a id="a-W9"></a>当为汝说。</p>
  <p id="aWA">“云何缘起法法说？<a id="a-WB"></a>谓此有故彼有，<a id="a-WC"></a>此起故彼起，<a id="a-WD"></a>谓缘无明行，<a id="a-WE"></a>乃至纯大苦聚集，<a id="a-WF"></a>是名缘起法法说。</p>
  <p id="aWG">“云何义说？<a id="a-WH"></a>谓缘无明行者。<a id="a-WI"></a>彼云何无明？<a id="a-WJ"></a>若不知前际、<a id="a-WK"></a>不知后际、<a id="a-WL"></a>不知前后际，<a id="a-WM"></a>不知于内、<a id="a-WN"></a>不知于外、<a id="a-WO"></a>不知内外，<a id="a-WP"></a>不知业、<a id="a-WQ"></a>不知报、<a id="a-WR"></a>不知业报，<a id="a-WS"></a>不知佛、<a id="a-WT"></a>不知法、<a id="a-WU"></a>不知僧，<a id="a-WV"></a>不知苦、<a id="a-WW"></a>不知集、<a id="a-WX"></a>不知灭、<a id="a-WY"></a>不知道，<a id="a-WZ"></a>不知因、<a id="a-Wa"></a>不知因所起法，<a id="a-Wb"></a>不知善不善、<a id="a-Wc"></a>有罪无罪、<a id="a-Wd"></a>习不习，<a id="a-We"></a>若劣、<a id="a-Wf"></a>若胜、<a id="a-Wg"></a>染污、<a id="a-Wh"></a>清净，<a id="a-Wi"></a>分别缘起，<a id="a-Wj"></a>皆悉不知；<a id="a-Wk"></a>于六触入处，<a id="a-Wl"></a>不如实觉知；<a id="a-Wm"></a>于彼彼不知、<a id="a-Wn"></a>不见、<a id="a-Wo"></a>无无间等、<a id="a-Wp"></a>痴暗、<a id="a-Wq"></a>无明、<a id="a-Wr"></a>大冥，<a id="a-Ws"></a>是名无明。</p>
  <p id="aWt">“缘无明行者，<a id="a-Wu"></a>云何为行？<a id="a-Wv"></a>行有三种——身行、<a id="a-Ww"></a>口行、<a id="a-Wx"></a>意行。<a id="a-Wy"></a>缘行识者，<a id="a-Wz"></a>云何为识？<a id="a-X0"></a>谓六识身——眼识身、<a id="a-X1"></a>耳识身、<a id="a-X2"></a>鼻识身、<a id="a-X3"></a>舌识身、<a id="a-X4"></a>身识身、<a id="a-X5"></a>意识身。<a id="a-X6"></a>缘识名色者，<a id="a-X7"></a>云何名？<a id="a-X8"></a>谓四无色阴——受阴、<a id="a-X9"></a>想所、<a id="a-XA"></a>行阴、<a id="a-XB"></a>识阴。<a id="a-XC"></a>云何色？<a id="a-XD"></a>谓四大、<a id="a-XE"></a>四大所造色，<a id="a-XF"></a>是名为色，<a id="a-XG"></a>此色及前所说名是为名色。<a id="a-XH"></a>缘名色六入处者，<a id="a-XI"></a>云何为六入处？<a id="a-XJ"></a>谓六内入处——眼入处、<a id="a-XK"></a>耳入处、<a id="a-XL"></a>鼻入处、<a id="a-XM"></a>舌入处、<a id="a-XN"></a>身入处、<a id="a-XO"></a>意入处。<a id="a-XP"></a>缘六入处触者，<a id="a-XQ"></a>云何为触？<a id="a-XR"></a>谓六触身——眼触身、<a id="a-XS"></a>耳触身、<a id="a-XT"></a>鼻触身、<a id="a-XU"></a>舌触身、<a id="a-XV"></a>身触身、<a id="a-XW"></a>意触身。<a id="a-XX"></a>缘触受者，<a id="a-XY"></a>云何为受？<a id="a-XZ"></a>谓三受——苦受、<a id="a-Xa"></a>乐受、<a id="a-Xb"></a>不苦不乐受。<a id="a-Xc"></a>缘受爱者，<a id="a-Xd"></a>彼云何为爱？<a id="a-Xe"></a>谓三爱——欲爱、<a id="a-Xf"></a>色爱、<a id="a-Xg"></a>无色爱。<a id="a-Xh"></a>缘爱取者，<a id="a-Xi"></a>云何为取？<a id="a-Xj"></a>四取——欲取、<a id="a-Xk"></a>见取、<a id="a-Xl"></a>戒取、<a id="a-Xm"></a>我取。<a id="a-Xn"></a>缘取有者，<a id="a-Xo"></a>云何为有？<a id="a-Xp"></a>三有——欲有、<a id="a-Xq"></a>色有、<a id="a-Xr"></a>无色有。<a id="a-Xs"></a>缘有生者，<a id="a-Xt"></a>云何为生？<a id="a-Xu"></a>若彼彼众生，<a id="a-Xv"></a>彼彼身种类生，<a id="a-Xw"></a>超越和合出生，<a id="a-Xx"></a>得阴、<a id="a-Xy"></a>得界、<a id="a-Xz"></a>得入处、<a id="a-Y0"></a>得命根，<a id="a-Y1"></a>是名为生。<a id="a-Y2"></a>缘生老死者，<a id="a-Y3"></a>云何为老？<a id="a-Y4"></a>若发白露顶，<a id="a-Y5"></a>皮缓根熟，<a id="a-Y6"></a>支弱背偻，<a id="a-Y7"></a>垂头呻吟，<a id="a-Y8"></a>短气前输，<a id="a-Y9"></a>拄杖而行，<a id="a-YA"></a>身体黧黑，<a id="a-YB"></a>四体班驳，<a id="a-YC"></a>暗钝垂熟，<a id="a-YD"></a>造行艰难羸劣，<a id="a-YE"></a>是名为老。<a id="a-YF"></a>云何为死？<a id="a-YG"></a>彼彼众生，<a id="a-YH"></a>彼彼种类没、<a id="a-YI"></a>迁移、<a id="a-YJ"></a>身坏、<a id="a-YK"></a>寿尽、<a id="a-YL"></a>火离、<a id="a-YM"></a>命灭，<a id="a-YN"></a>舍阴时到，<a id="a-YO"></a>是名为死。<a id="a-YP"></a>此死及前说老，<a id="a-YQ"></a>是名老死，<a id="a-YR"></a>是名缘起义说。<a id="a-YS"></a>”</p>
  <p id="aYT">佛说此经已，<a id="a-YU"></a>诸比丘闻佛所说，<a id="a-YV"></a>欢喜奉行。</p>
  <p id="aYW">如是我闻：<a id="a-YX"></a>一时，<a id="a-YY"></a>佛住拘留搜调牛聚落。</p>
  <p id="aYZ">时，<a id="a-Ya"></a>有异比丘来诣佛所，<a id="a-Yb"></a>稽首礼足，<a id="a-Yc"></a>退坐一面，<a id="a-Yd"></a>白佛言：<a id="a-Ye"></a>“世尊，<a id="a-Yf"></a>谓缘起法为世尊作？<a id="a-Yg"></a>为余人作耶？<a id="a-Yh"></a>”</p>
  <p id="aYi">佛告比丘：<a id="a-Yj"></a>“缘起法者，<a id="a-Yk"></a>非我所作，<a id="a-Yl"></a>亦非余人作。<a id="a-Ym"></a>然彼如来出世及未出世，<a id="a-Yn"></a>法界常住，<a id="a-Yo"></a>彼如来自觉此法，<a id="a-Yp"></a>成等正觉，<a id="a-Yq"></a>为诸众生分别演说，<a id="a-Yr"></a>闻发显示。<a id="a-Ys"></a>所谓此有故彼有，<a id="a-Yt"></a>此起故彼起，<a id="a-Yu"></a>谓缘无明行，<a id="a-Yv"></a>乃至纯大苦聚集；<a id="a-Yw"></a>无明灭故行灭，<a id="a-Yx"></a>乃至纯大苦聚灭。<a id="a-Yy"></a>”</p>
  <p id="aYz">佛说此经已，<a id="a-Z0"></a>时彼比丘闻佛所说，<a id="a-Z1"></a>欢喜奉行。</p>
  <p id="aZ2">如是我闻：<a id="a-Z3"></a>一时，<a id="a-Z4"></a>佛住拘留搜调牛聚落。</p>
  <p id="aZ5">时，<a id="a-Z6"></a>有异婆罗门来诣佛所，<a id="a-Z7"></a>与世尊面相庆慰，<a id="a-Z8"></a>庆慰已，<a id="a-Z9"></a>退坐一面，<a id="a-ZA"></a>白佛言：<a id="a-ZB"></a>“云何，<a id="a-ZC"></a>瞿昙，<a id="a-ZD"></a>为自作自觉耶？<a id="a-ZE"></a>”</p>
  <p id="aZF">佛告婆罗门：<a id="a-ZG"></a>“我说此是无记，<a id="a-ZH"></a>自作自觉，<a id="a-ZI"></a>此是无记。<a id="a-ZJ"></a>”</p>
  <p id="aZK">“云何，<a id="a-ZL"></a>瞿昙，<a id="a-ZM"></a>他作他觉耶？<a id="a-ZN"></a>”</p>
  <p id="aZO">佛告婆罗门：<a id="a-ZP"></a>“他作他觉，<a id="a-ZQ"></a>此是无记。<a id="a-ZR"></a>”</p>
  <p id="aZS">婆罗门白佛：<a id="a-ZT"></a>“云何，<a id="a-ZU"></a>我问自作自觉，<a id="a-ZV"></a>说言无记；<a id="a-ZW"></a>他作他觉，<a id="a-ZX"></a>说言无记，<a id="a-ZY"></a>此义云何？<a id="a-ZZ"></a>”</p>
  <p id="aZa">佛告婆罗门：<a id="a-Zb"></a>“自作自觉则堕常见，<a id="a-Zc"></a>他作他觉则堕断见，<a id="a-Zd"></a>义说、<a id="a-Ze"></a>法说，<a id="a-Zf"></a>离此二边，<a id="a-Zg"></a>处于中道而说法，<a id="a-Zh"></a>所谓此有故彼有，<a id="a-Zi"></a>此起故彼起，<a id="a-Zj"></a>缘无明行，<a id="a-Zk"></a>乃至纯大苦聚集；<a id="a-Zl"></a>无明灭则行灭，<a id="a-Zm"></a>乃至纯大苦聚灭。<a id="a-Zn"></a>”</p>
  <p id="aZo">佛说此经已，<a id="a-Zp"></a>彼婆罗门欢喜随喜，<a id="a-Zq"></a>从座起去。</p>
  <p id="aZr">如是我闻：<a id="a-Zs"></a>一时，<a id="a-Zt"></a>佛住那梨聚落深林中待宾舍。</p>
  <p id="aZu">尔时，<a id="a-Zv"></a>尊者[跳-兆+散]陀迦旃延诣佛所，<a id="a-Zw"></a>稽首佛足，<a id="a-Zx"></a>退住一面，<a id="a-Zy"></a>白佛言：<a id="a-Zz"></a>“世尊，<a id="a-a0"></a>如世尊说正见。<a id="a-a1"></a>云何正见？<a id="a-a2"></a>云何世尊施设正见？<a id="a-a3"></a>”</p>
  <p id="aa4">佛告[跳-兆+散]陀迦旃延：<a id="a-a5"></a>“世间有二种依，<a id="a-a6"></a>若有、<a id="a-a7"></a>若无，<a id="a-a8"></a>为取所触；<a id="a-a9"></a>取所触故，<a id="a-aA"></a>或依有、<a id="a-aB"></a>或依无。<a id="a-aC"></a>若无此取者，<a id="a-aD"></a>心境系著使不取、<a id="a-aE"></a>不住、<a id="a-aF"></a>不计我苦生而生，<a id="a-aG"></a>苦灭而灭，<a id="a-aH"></a>于彼不疑、<a id="a-aI"></a>不惑，<a id="a-aJ"></a>不由于他而自知，<a id="a-aK"></a>是名正见，<a id="a-aL"></a>是名如来所施设正见。<a id="a-aM"></a>所以者何？<a id="a-aN"></a>世间集如实正知见，<a id="a-aO"></a>若世间无者不有；<a id="a-aP"></a>世间灭如实正知见，<a id="a-aQ"></a>若世间有者无有，<a id="a-aR"></a>是名离于二边说于中道。<a id="a-aS"></a>所谓此有故彼有，<a id="a-aT"></a>此起故彼起，<a id="a-aU"></a>谓缘无明行，<a id="a-aV"></a>乃至纯大苦聚集；<a id="a-aW"></a>无明灭故行灭，<a id="a-aX"></a>乃至纯大苦聚灭。<a id="a-aY"></a>”</p>
  <p id="aaZ">佛说此经已，<a id="a-aa"></a>尊者[跳-兆+散]陀迦旃延闻佛所说，<a id="a-ab"></a>不起诸漏，<a id="a-ac"></a>心得解脱，<a id="a-ad"></a>成阿罗汉。</p>
  <p id="aae">如是我闻：<a id="a-af"></a>一时，<a id="a-ag"></a>佛住王舍城耆阇崛山。</p>
  <p id="aah">尔时，<a id="a-ai"></a>世尊晨朝著衣持钵，<a id="a-aj"></a>出耆阇崛山，<a id="a-ak"></a>入王舍城乞食。</p>
  <p id="aal">时，<a id="a-am"></a>阿支罗迦葉为营小事，<a id="a-an"></a>出王舍城，<a id="a-ao"></a>向耆阇崛山，<a id="a-ap"></a>遥见世尊；<a id="a-aq"></a>见已，<a id="a-ar"></a>诣佛所，<a id="a-as"></a>白佛言：<a id="a-at"></a>“瞿昙，<a id="a-au"></a>欲有所问，<a id="a-av"></a>宁有闲暇见答与不？<a id="a-aw"></a>”</p>
  <p id="aax">佛告迦葉：<a id="a-ay"></a>“今非论时，<a id="a-az"></a>我今入城乞食，<a id="a-b0"></a>来还则是其时，<a id="a-b1"></a>当为汝说。<a id="a-b2"></a>”</p>
  <p id="ab3">第二亦如是说。<a id="a-b4"></a>第三复问：<a id="a-b5"></a>“瞿昙，<a id="a-b6"></a>何为我作留难？<a id="a-b7"></a>瞿昙，<a id="a-b8"></a>云何有异？<a id="a-b9"></a>我今欲有所问，<a id="a-bA"></a>为我解说。<a id="a-bB"></a>”</p>
  <p id="abC">佛告阿支罗迦葉：<a id="a-bD"></a>“随汝所问。<a id="a-bE"></a>”</p>
  <p id="abF">阿支罗迦葉白佛言：<a id="a-bG"></a>“云何，<a id="a-bH"></a>瞿昙，<a id="a-bI"></a>苦自作耶？<a id="a-bJ"></a>”</p>
  <p id="abK">佛告迦葉：<a id="a-bL"></a>“苦自作者，<a id="a-bM"></a>此是无记。<a id="a-bN"></a>”</p>
  <p id="abO">迦葉复问：<a id="a-bP"></a>“云何，<a id="a-bQ"></a>瞿昙，<a id="a-bR"></a>苦他作耶？<a id="a-bS"></a>”</p>
  <p id="abT">佛告迦葉：<a id="a-bU"></a>“苦他作者，<a id="a-bV"></a>此亦无记。<a id="a-bW"></a>”</p>
  <p id="abX">迦葉复问：<a id="a-bY"></a>“苦自他作耶？<a id="a-bZ"></a>”</p>
  <p id="aba">佛告迦葉：<a id="a-bb"></a>“苦自他作，<a id="a-bc"></a>此亦无记。<a id="a-bd"></a>”</p>
  <p id="abe">迦葉复问：<a id="a-bf"></a>“云何，<a id="a-bg"></a>瞿昙，<a id="a-bh"></a>苦非自非他无因作耶？<a id="a-bi"></a>”</p>
  <p id="abj">佛告迦葉：<a id="a-bk"></a>“苦非自非他无因作者，<a id="a-bl"></a>此亦无记。<a id="a-bm"></a>”</p>
  <p id="abn">迦葉复问：<a id="a-bo"></a>“云何无因作者？<a id="a-bp"></a>瞿昙，<a id="a-bq"></a>所问苦自作耶？<a id="a-br"></a>答言无记。<a id="a-bs"></a>他作耶？<a id="a-bt"></a>自他作耶？<a id="a-bu"></a>非自非他无因作耶？<a id="a-bv"></a>答言无记。<a id="a-bw"></a>今无此苦耶？<a id="a-bx"></a>”</p>
  <p id="aby">佛告迦葉：<a id="a-bz"></a>“非无此苦，<a id="a-c0"></a>然有此苦。<a id="a-c1"></a>”</p>
  <p id="ac2">迦葉白佛言：<a id="a-c3"></a>“善哉！<a id="a-c4"></a>瞿昙，<a id="a-c5"></a>说有此苦，<a id="a-c6"></a>为我说法，<a id="a-c7"></a>令我知苦见苦。<a id="a-c8"></a>”</p>
  <p id="ac9">佛告迦葉：<a id="a-cA"></a>“若受即自受者，<a id="a-cB"></a>我应说苦自作；<a id="a-cC"></a>若他受他即受者，<a id="a-cD"></a>是则他作；<a id="a-cE"></a>若受自受他受，<a id="a-cF"></a>复与苦者，<a id="a-cG"></a>如是者自他作，<a id="a-cH"></a>我亦不说；<a id="a-cI"></a>若不因自他，<a id="a-cJ"></a>无因而生苦者，<a id="a-cK"></a>我亦不说。<a id="a-cL"></a>离此诸边，<a id="a-cM"></a>说其中道，<a id="a-cN"></a>如来说法，<a id="a-cO"></a>此有故彼有，<a id="a-cP"></a>此起故彼起，<a id="a-cQ"></a>谓缘无明行，<a id="a-cR"></a>乃至纯大苦聚集；<a id="a-cS"></a>无明灭则行灭，<a id="a-cT"></a>乃至纯大苦聚灭。<a id="a-cU"></a>”</p>
  <p id="acV">佛说此经已，<a id="a-cW"></a>阿支罗迦葉远尘离垢，<a id="a-cX"></a>得法眼净。</p>
  <p id="acY">时，<a id="a-cZ"></a>阿支罗迦葉见法、<a id="a-ca"></a>得法、<a id="a-cb"></a>知法、<a id="a-cc"></a>入法，<a id="a-cd"></a>度诸狐疑，<a id="a-ce"></a>不由他知、<a id="a-cf"></a>不因他度，<a id="a-cg"></a>于正法、<a id="a-ch"></a>律心得无畏，<a id="a-ci"></a>合掌白佛言：<a id="a-cj"></a>“世尊，<a id="a-ck"></a>我今已度。<a id="a-cl"></a>我从今日，<a id="a-cm"></a>归依佛、<a id="a-cn"></a>归依法、<a id="a-co"></a>归依僧，<a id="a-cp"></a>尽寿作优婆塞，<a id="a-cq"></a>证知我。<a id="a-cr"></a>”</p>
  <p id="acs">阿支罗迦葉闻佛所说，<a id="a-ct"></a>欢喜随喜，<a id="a-cu"></a>作礼而去。</p>
  <p id="acv">时，<a id="a-cw"></a>阿支罗迦葉辞世尊去不久，<a id="a-cx"></a>为护犊牸牛所触杀，<a id="a-cy"></a>于命终时，<a id="a-cz"></a>诸根清净，<a id="a-d0"></a>颜色鲜白。</p>
  <p id="ad1">尔时，<a id="a-d2"></a>世尊入城乞食。<a id="a-d3"></a>时，<a id="a-d4"></a>有众多比丘亦入王舍城乞食，<a id="a-d5"></a>闻有传说：<a id="a-d6"></a>“阿支罗迦葉从世尊闻法，<a id="a-d7"></a>辞去不久，<a id="a-d8"></a>为牛所触杀。<a id="a-d9"></a>于命终时，<a id="a-dA"></a>诸根清净，<a id="a-dB"></a>颜色鲜白。<a id="a-dC"></a>”诸比丘乞食已，<a id="a-dD"></a>还出，<a id="a-dE"></a>举衣钵，<a id="a-dF"></a>洗足，<a id="a-dG"></a>诣世尊所，<a id="a-dH"></a>稽首礼足，<a id="a-dI"></a>退坐一面，<a id="a-dJ"></a>白佛言：<a id="a-dK"></a>“世尊，<a id="a-dL"></a>我今晨朝众多比丘入城乞食，<a id="a-dM"></a>闻阿支罗迦葉从世尊闻法、<a id="a-dN"></a>律，<a id="a-dO"></a>辞去不久，<a id="a-dP"></a>为护犊牛所触杀，<a id="a-dQ"></a>于命终时，<a id="a-dR"></a>诸根清净，<a id="a-dS"></a>颜色鲜白。<a id="a-dT"></a>世尊，<a id="a-dU"></a>彼生何趣？<a id="a-dV"></a>何处受生？<a id="a-dW"></a>彼何所得？<a id="a-dX"></a>”</p>
  <p id="adY">佛告诸比丘：<a id="a-dZ"></a>“彼已见法、<a id="a-da"></a>知法、<a id="a-db"></a>次法、<a id="a-dc"></a>不受于法，<a id="a-dd"></a>已般涅槃，<a id="a-de"></a>汝等当往供养其身。<a id="a-df"></a>”</p>
  <p id="adg">尔时，<a id="a-dh"></a>世尊为阿支罗迦葉受第一记。</p>
  <p id="adi">如是我闻：<a id="a-dj"></a>一时，<a id="a-dk"></a>佛住王舍城耆阇崛山中。</p>
  <p id="adl">尔时，<a id="a-dm"></a>世尊晨朝著衣持钵，<a id="a-dn"></a>入王舍城乞食。<a id="a-do"></a>于路见玷牟留外道出家，<a id="a-dp"></a>小有所营，<a id="a-dq"></a>至耆阇崛山游行，<a id="a-dr"></a>遥见世尊，<a id="a-ds"></a>往诣其所，<a id="a-dt"></a>共相庆慰，<a id="a-du"></a>共相庆慰已，<a id="a-dv"></a>于一面住，<a id="a-dw"></a>白佛言：<a id="a-dx"></a>“瞿昙，<a id="a-dy"></a>欲有所问，<a id="a-dz"></a>宁有闲暇为解说不？<a id="a-e0"></a>”</p>
  <p id="ae1">佛告玷牟留外道出家：<a id="a-e2"></a>“今非论时，<a id="a-e3"></a>须入城乞食，<a id="a-e4"></a>来还当为汝说。<a id="a-e5"></a>”</p>
  <p id="ae6">第二说亦如是。<a id="a-e7"></a>第三复请：<a id="a-e8"></a>“沙门瞿昙，<a id="a-e9"></a>将于我所作留难不？<a id="a-eA"></a>欲有所问，<a id="a-eB"></a>为我解说。<a id="a-eC"></a>”</p>
  <p id="aeD">佛告玷牟留外道出家：<a id="a-eE"></a>“随汝意问，<a id="a-eF"></a>当为汝说。<a id="a-eG"></a>”</p>
  <p id="aeH">玷牟留外道出家即问：<a id="a-eI"></a>“沙门瞿昙，<a id="a-eJ"></a>苦、<a id="a-eK"></a>乐自作耶？<a id="a-eL"></a>”</p>
  <p id="aeM">佛告玷牟留外道出家：<a id="a-eN"></a>“说苦、<a id="a-eO"></a>乐自作者，<a id="a-eP"></a>此是无记。<a id="a-eQ"></a>”</p>
  <p id="aeR">复问：<a id="a-eS"></a>“沙门瞿昙，<a id="a-eT"></a>苦、<a id="a-eU"></a>乐他作耶？<a id="a-eV"></a>”</p>
  <p id="aeW">佛告玷牟留外道出家：<a id="a-eX"></a>“说苦、<a id="a-eY"></a>乐他作者，<a id="a-eZ"></a>此是无记。<a id="a-ea"></a>”</p>
  <p id="aeb">复问：<a id="a-ec"></a>“瞿昙，<a id="a-ed"></a>苦、<a id="a-ee"></a>乐为自他作耶？<a id="a-ef"></a>”</p>
  <p id="aeg">佛告玷牟留外道出家：<a id="a-eh"></a>“说苦、<a id="a-ei"></a>乐自他作者，<a id="a-ej"></a>此是无记。<a id="a-ek"></a>”</p>
  <p id="ael">复问：<a id="a-em"></a>“瞿昙，<a id="a-en"></a>苦、<a id="a-eo"></a>乐非自非他无因作耶？<a id="a-ep"></a>”</p>
  <p id="aeq">佛告玷牟留外道出家：<a id="a-er"></a>“说苦、<a id="a-es"></a>乐非自非他无因作者，<a id="a-et"></a>此是无记。<a id="a-eu"></a>”</p>
  <p id="aev">广说如上阿支罗迦葉经，<a id="a-ew"></a>乃至世尊为玷牟留外道出家授第一记。</p>
 </body>
</html>