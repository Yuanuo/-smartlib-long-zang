<!doctype html>
<html id="z3IBUCCYU" data-ver="2320">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="小乘阿含部">
  <meta period="刘宋">
 </head>
 <body>
  <h1 id="a1">杂阿含经卷第八</h1>
  <p id="a2">如是我闻：<a id="a-3"></a>一时，<a id="a-4"></a>佛住舍卫国祇树给孤独园。</p>
  <p id="a5">尔时，<a id="a-6"></a>世尊告诸比丘：<a id="a-7"></a>“当正观察眼无常，<a id="a-8"></a>如是观者，<a id="a-9"></a>是名正见。<a id="a-A"></a>正观故生厌，<a id="a-B"></a>生厌故离喜、<a id="a-C"></a>离贪，<a id="a-D"></a>离喜、<a id="a-E"></a>贪故，<a id="a-F"></a>我说心正解脱；<a id="a-G"></a>如是耳、<a id="a-H"></a>鼻、<a id="a-I"></a>舌、<a id="a-J"></a>身、<a id="a-K"></a>意，<a id="a-L"></a>离喜、<a id="a-M"></a>离贪，<a id="a-N"></a>离喜、<a id="a-O"></a>贪故，<a id="a-P"></a>比丘，<a id="a-Q"></a>我说心正解脱。<a id="a-R"></a>心正解脱者，<a id="a-S"></a>能自记说：<a id="a-T"></a>我生已尽，<a id="a-U"></a>梵行已立，<a id="a-V"></a>所作已作，<a id="a-W"></a>自知不受后有。<a id="a-X"></a>”</p>
  <p id="aY">佛说此经已，<a id="a-Z"></a>诸比丘闻佛所说，<a id="a-a"></a>欢喜奉行。</p>
  <p id="ab">如无常，<a id="a-c"></a>如是苦、<a id="a-d"></a>空、<a id="a-e"></a>非我，<a id="a-f"></a>亦如是说。</p>
  <p id="ag">如是我闻：<a id="a-h"></a>一时，<a id="a-i"></a>佛住舍卫国祇树给孤独园。</p>
  <p id="aj">尔时，<a id="a-k"></a>世尊告诸比丘：<a id="a-l"></a>“于眼当正思惟、<a id="a-m"></a>观察无常。<a id="a-n"></a>所以者何？<a id="a-o"></a>于眼正思惟、<a id="a-p"></a>观察无常故，<a id="a-q"></a>于眼欲贪断；<a id="a-r"></a>欲贪断故，<a id="a-s"></a>我说心正解脱。<a id="a-t"></a>耳、<a id="a-u"></a>鼻、<a id="a-v"></a>舌、<a id="a-w"></a>身、<a id="a-x"></a>意，<a id="a-y"></a>正思惟、<a id="a-z"></a>观察故，<a id="a-10"></a>欲贪断；<a id="a-11"></a>欲贪断者，<a id="a-12"></a>我说心正解脱。<a id="a-13"></a>如是，<a id="a-14"></a>比丘，<a id="a-15"></a>心正解脱者，<a id="a-16"></a>能自记说：<a id="a-17"></a>我生已尽，<a id="a-18"></a>梵行已立，<a id="a-19"></a>所作已作，<a id="a-1A"></a>自知不受后有。<a id="a-1B"></a>”</p>
  <p id="a1C">佛说此经已，<a id="a-1D"></a>诸比丘闻佛所说，<a id="a-1E"></a>欢喜奉行。</p>
  <p id="a1F">如是我闻：<a id="a-1G"></a>一时，<a id="a-1H"></a>佛住舍卫国祇树给孤独园。</p>
  <p id="a1I">尔时，<a id="a-1J"></a>世尊告诸比丘：<a id="a-1K"></a>“若于眼不识、<a id="a-1L"></a>不知、<a id="a-1M"></a>不断、<a id="a-1N"></a>不离欲者，<a id="a-1O"></a>不堪任正尽苦；<a id="a-1P"></a>耳、<a id="a-1Q"></a>鼻、<a id="a-1R"></a>舌、<a id="a-1S"></a>身、<a id="a-1T"></a>意亦复如是。<a id="a-1U"></a>诸比丘，<a id="a-1V"></a>于眼若识、<a id="a-1W"></a>若知、<a id="a-1X"></a>若断、<a id="a-1Y"></a>若离欲者，<a id="a-1Z"></a>堪任正尽苦；<a id="a-1a"></a>于耳、<a id="a-1b"></a>鼻、<a id="a-1c"></a>舌、<a id="a-1d"></a>身、<a id="a-1e"></a>意，<a id="a-1f"></a>若识、<a id="a-1g"></a>若知、<a id="a-1h"></a>若断、<a id="a-1i"></a>若离欲者，<a id="a-1j"></a>堪任正尽苦。<a id="a-1k"></a>”</p>
  <p id="a1l">佛说此经已，<a id="a-1m"></a>诸比丘闻佛所说，<a id="a-1n"></a>欢喜奉行。</p>
  <p id="a1o">如是我闻：<a id="a-1p"></a>一时，<a id="a-1q"></a>佛住舍卫国祇树给孤独园。</p>
  <p id="a1r">尔时，<a id="a-1s"></a>世尊告诸比丘：<a id="a-1t"></a>“于眼若不识、<a id="a-1u"></a>不知、<a id="a-1v"></a>不断、<a id="a-1w"></a>不离欲者，<a id="a-1x"></a>不堪任越生、<a id="a-1y"></a>老、<a id="a-1z"></a>病、<a id="a-20"></a>死苦；<a id="a-21"></a>耳、<a id="a-22"></a>鼻、<a id="a-23"></a>舌、<a id="a-24"></a>身、<a id="a-25"></a>意，<a id="a-26"></a>不识、<a id="a-27"></a>不知、<a id="a-28"></a>不断、<a id="a-29"></a>不离欲者，<a id="a-2A"></a>不堪任越生、<a id="a-2B"></a>老、<a id="a-2C"></a>病、<a id="a-2D"></a>死苦。<a id="a-2E"></a>诸比丘，<a id="a-2F"></a>于色若识、<a id="a-2G"></a>若知、<a id="a-2H"></a>若断、<a id="a-2I"></a>若离欲者，<a id="a-2J"></a>堪任越生、<a id="a-2K"></a>老、<a id="a-2L"></a>病、<a id="a-2M"></a>死苦；<a id="a-2N"></a>于耳、<a id="a-2O"></a>鼻、<a id="a-2P"></a>舌、<a id="a-2Q"></a>身、<a id="a-2R"></a>意，<a id="a-2S"></a>若识、<a id="a-2T"></a>若知、<a id="a-2U"></a>若断、<a id="a-2V"></a>若离欲，<a id="a-2W"></a>堪任越生、<a id="a-2X"></a>老、<a id="a-2Y"></a>病、<a id="a-2Z"></a>死苦。<a id="a-2a"></a>”</p>
  <p id="a2b">佛说此经已，<a id="a-2c"></a>诸比丘闻佛所说，<a id="a-2d"></a>欢喜奉行。</p>
  <p id="a2e">如是我闻：<a id="a-2f"></a>一时，<a id="a-2g"></a>佛住舍卫国祇树给孤独园。</p>
  <p id="a2h">尔时，<a id="a-2i"></a>世尊告诸比丘：<a id="a-2j"></a>“若于眼不离欲，<a id="a-2k"></a>心不解脱者，<a id="a-2l"></a>不堪任正尽苦；<a id="a-2m"></a>于耳、<a id="a-2n"></a>鼻、<a id="a-2o"></a>舌、<a id="a-2p"></a>身、<a id="a-2q"></a>意不离欲，<a id="a-2r"></a>心不解脱者，<a id="a-2s"></a>不堪任正尽苦。<a id="a-2t"></a>诸比丘，<a id="a-2u"></a>若于眼色离欲，<a id="a-2v"></a>心解脱者，<a id="a-2w"></a>彼堪任正尽苦；<a id="a-2x"></a>于耳、<a id="a-2y"></a>鼻、<a id="a-2z"></a>舌、<a id="a-30"></a>身、<a id="a-31"></a>意离欲，<a id="a-32"></a>心解脱者，<a id="a-33"></a>堪任正尽苦。<a id="a-34"></a>”</p>
  <p id="a35">佛说此经已，<a id="a-36"></a>诸比丘闻佛所说，<a id="a-37"></a>欢喜奉行。</p>
  <p id="a38">如是我闻：<a id="a-39"></a>一时，<a id="a-3A"></a>佛住舍卫国祇树给孤独园。</p>
  <p id="a3B">尔时，<a id="a-3C"></a>世尊告诸比丘：<a id="a-3D"></a>“若于眼、<a id="a-3E"></a>色不离欲，<a id="a-3F"></a>心不解脱者，<a id="a-3G"></a>不堪任越生、<a id="a-3H"></a>老、<a id="a-3I"></a>病、<a id="a-3J"></a>死苦；<a id="a-3K"></a>于耳、<a id="a-3L"></a>鼻、<a id="a-3M"></a>舌、<a id="a-3N"></a>身、<a id="a-3O"></a>意不离欲，<a id="a-3P"></a>心不解脱者，<a id="a-3Q"></a>不堪任越生、<a id="a-3R"></a>老、<a id="a-3S"></a>病、<a id="a-3T"></a>死苦。<a id="a-3U"></a>诸比丘，<a id="a-3V"></a>若于眼、<a id="a-3W"></a>色离欲，<a id="a-3X"></a>心解脱者，<a id="a-3Y"></a>堪任越生、<a id="a-3Z"></a>老、<a id="a-3a"></a>病、<a id="a-3b"></a>死苦；<a id="a-3c"></a>于耳、<a id="a-3d"></a>鼻、<a id="a-3e"></a>舌、<a id="a-3f"></a>身、<a id="a-3g"></a>意离欲，<a id="a-3h"></a>心解脱者，<a id="a-3i"></a>堪任越生、<a id="a-3j"></a>老、<a id="a-3k"></a>病、<a id="a-3l"></a>死苦。<a id="a-3m"></a>”</p>
  <p id="a3n">佛说此经已，<a id="a-3o"></a>诸比丘闻佛所说，<a id="a-3p"></a>欢喜奉行。</p>
  <p id="a3q">如是我闻：<a id="a-3r"></a>一时，<a id="a-3s"></a>佛住舍卫国祇树给孤独园。</p>
  <p id="a3t">尔时，<a id="a-3u"></a>世尊告诸比丘：<a id="a-3v"></a>“若于眼生喜者，<a id="a-3w"></a>则于苦生喜；<a id="a-3x"></a>若于苦生喜者，<a id="a-3y"></a>我说彼不解脱于苦。<a id="a-3z"></a>于耳、<a id="a-40"></a>鼻、<a id="a-41"></a>舌、<a id="a-42"></a>身、<a id="a-43"></a>意生喜者，<a id="a-44"></a>则于苦生喜；<a id="a-45"></a>于苦生喜者，<a id="a-46"></a>我说彼不解脱于苦。</p>
  <p id="a47">“诸比丘，<a id="a-48"></a>若于眼不生喜者，<a id="a-49"></a>则于苦不生喜；<a id="a-4A"></a>于苦不生喜者，<a id="a-4B"></a>我说彼解脱于苦。<a id="a-4C"></a>于耳、<a id="a-4D"></a>鼻、<a id="a-4E"></a>舌、<a id="a-4F"></a>身、<a id="a-4G"></a>意不生喜者，<a id="a-4H"></a>则于苦不生喜；<a id="a-4I"></a>于苦不生喜者，<a id="a-4J"></a>我说彼解脱于苦。<a id="a-4K"></a>”</p>
  <p id="a4L">佛说此经已，<a id="a-4M"></a>诸比丘闻佛所说，<a id="a-4N"></a>欢喜奉行。</p>
  <p id="a4O">如是我闻：<a id="a-4P"></a>一时，<a id="a-4Q"></a>佛住舍卫国祇树给孤独园。</p>
  <p id="a4R">尔时，<a id="a-4S"></a>世尊告诸比丘：<a id="a-4T"></a>“一切无常。<a id="a-4U"></a>云何一切无常？<a id="a-4V"></a>谓眼无常，<a id="a-4W"></a>若色、<a id="a-4X"></a>眼识、<a id="a-4Y"></a>眼触，<a id="a-4Z"></a>若眼触因缘生受——苦觉、<a id="a-4a"></a>乐觉、<a id="a-4b"></a>不苦不乐觉，<a id="a-4c"></a>彼亦无常；<a id="a-4d"></a>耳、<a id="a-4e"></a>鼻、<a id="a-4f"></a>舌、<a id="a-4g"></a>身、<a id="a-4h"></a>意亦复如是。<a id="a-4i"></a>多闻圣弟子如是观者，<a id="a-4j"></a>于眼生厌；<a id="a-4k"></a>若色、<a id="a-4l"></a>眼识、<a id="a-4m"></a>眼触、<a id="a-4n"></a>眼触因缘生受，<a id="a-4o"></a>苦觉、<a id="a-4p"></a>乐觉、<a id="a-4q"></a>不苦不乐觉，<a id="a-4r"></a>于彼生厌。<a id="a-4s"></a>耳、<a id="a-4t"></a>鼻、<a id="a-4u"></a>舌、<a id="a-4v"></a>身、<a id="a-4w"></a>意，<a id="a-4x"></a>声、<a id="a-4y"></a>香、<a id="a-4z"></a>味、<a id="a-50"></a>触、<a id="a-51"></a>法、<a id="a-52"></a>意识、<a id="a-53"></a>意触，<a id="a-54"></a>意触因缘生受，<a id="a-55"></a>苦觉、<a id="a-56"></a>乐觉、<a id="a-57"></a>不苦不乐觉，<a id="a-58"></a>彼亦生厌；<a id="a-59"></a>厌故不乐，<a id="a-5A"></a>不乐故解脱，<a id="a-5B"></a>解脱知见：<a id="a-5C"></a>我生已尽，<a id="a-5D"></a>梵行已立，<a id="a-5E"></a>所作已作，<a id="a-5F"></a>自知不受后有。<a id="a-5G"></a>”</p>
  <p id="a5H">佛说此经已，<a id="a-5I"></a>诸比丘闻佛所说，<a id="a-5J"></a>欢喜奉行。</p>
  <p id="a5K">如无常经，<a id="a-5L"></a>如是苦、<a id="a-5M"></a>空、<a id="a-5N"></a>无我，<a id="a-5O"></a>亦如是说。</p>
  <p id="a5P">如是我闻：<a id="a-5Q"></a>一时，<a id="a-5R"></a>佛住舍卫国祇树给孤独园。</p>
  <p id="a5S">尔时，<a id="a-5T"></a>世尊告诸比丘：<a id="a-5U"></a>“一切无常。<a id="a-5V"></a>云何一切？<a id="a-5W"></a>谓眼无常，<a id="a-5X"></a>若色、<a id="a-5Y"></a>眼识、<a id="a-5Z"></a>眼触、<a id="a-5a"></a>眼触因缘生受——若苦、<a id="a-5b"></a>若乐、<a id="a-5c"></a>不苦不乐，<a id="a-5d"></a>彼亦无常；<a id="a-5e"></a>如是耳、<a id="a-5f"></a>鼻、<a id="a-5g"></a>舌、<a id="a-5h"></a>身、<a id="a-5i"></a>意识，<a id="a-5j"></a>若法、<a id="a-5k"></a>意识、<a id="a-5l"></a>意触、<a id="a-5m"></a>意触因缘生受，<a id="a-5n"></a>若苦、<a id="a-5o"></a>若乐、<a id="a-5p"></a>不苦不乐，<a id="a-5q"></a>彼亦无常。<a id="a-5r"></a>多闻圣弟子如是观者，<a id="a-5s"></a>于眼解脱。<a id="a-5t"></a>若色、<a id="a-5u"></a>眼识、<a id="a-5v"></a>眼触、<a id="a-5w"></a>眼触因缘生受，<a id="a-5x"></a>若苦、<a id="a-5y"></a>若乐、<a id="a-5z"></a>不苦不乐，<a id="a-60"></a>彼亦解脱；<a id="a-61"></a>如是耳、<a id="a-62"></a>鼻、<a id="a-63"></a>舌、<a id="a-64"></a>身、<a id="a-65"></a>意、<a id="a-66"></a>法、<a id="a-67"></a>意识、<a id="a-68"></a>意触、<a id="a-69"></a>意触因缘生受，<a id="a-6A"></a>若苦、<a id="a-6B"></a>若乐、<a id="a-6C"></a>不苦不乐，<a id="a-6D"></a>彼亦解脱，<a id="a-6E"></a>我说彼解脱生、<a id="a-6F"></a>老、<a id="a-6G"></a>病、<a id="a-6H"></a>死、<a id="a-6I"></a>忧、<a id="a-6J"></a>悲、<a id="a-6K"></a>恼苦。<a id="a-6L"></a>”</p>
  <p id="a6M">佛说此经已，<a id="a-6N"></a>诸比丘闻佛所说，<a id="a-6O"></a>欢喜奉行。</p>
  <p id="a6P">如说一切无常，<a id="a-6Q"></a>如是一切苦、<a id="a-6R"></a>一切空、<a id="a-6S"></a>一切非我、<a id="a-6T"></a>一切虚业法、<a id="a-6U"></a>一切破坏法、<a id="a-6V"></a>一切生法、<a id="a-6W"></a>一切老法、<a id="a-6X"></a>一切病法、<a id="a-6Y"></a>一切死法、<a id="a-6Z"></a>一切愁忧法、<a id="a-6a"></a>一切烦恼法、<a id="a-6b"></a>一切集法、<a id="a-6c"></a>一切灭法、<a id="a-6d"></a>一切知法、<a id="a-6e"></a>一切识法、<a id="a-6f"></a>一切断法、<a id="a-6g"></a>一切觉法、<a id="a-6h"></a>一切作证、<a id="a-6i"></a>一切魔、<a id="a-6j"></a>一切魔势、<a id="a-6k"></a>一切魔器、<a id="a-6l"></a>一切然、<a id="a-6m"></a>一切炽然、<a id="a-6n"></a>一切烧，<a id="a-6o"></a>皆如上二经广说。</p>
  <p id="a6p">如是我闻：<a id="a-6q"></a>一时，<a id="a-6r"></a>佛住伽阇尸利沙支提，<a id="a-6s"></a>与千比丘俱，<a id="a-6t"></a>皆是旧萦发婆罗门。</p>
  <p id="a6u">尔时，<a id="a-6v"></a>世尊为千比丘作三种示现教化。<a id="a-6w"></a>云何为三？<a id="a-6x"></a>神足变化示现、<a id="a-6y"></a>他心示现、<a id="a-6z"></a>教诫示现。</p>
  <p id="a70">神足示现者，<a id="a-71"></a>世尊随其所应，<a id="a-72"></a>而示现入禅定正受。<a id="a-73"></a>陵虚至东方，<a id="a-74"></a>作四威仪，<a id="a-75"></a>行、<a id="a-76"></a>住、<a id="a-77"></a>坐、<a id="a-78"></a>卧；<a id="a-79"></a>入火三昧，<a id="a-7A"></a>出种种火光，<a id="a-7B"></a>青、<a id="a-7C"></a>黄、<a id="a-7D"></a>赤、<a id="a-7E"></a>白、<a id="a-7F"></a>红、<a id="a-7G"></a>颇梨色；<a id="a-7H"></a>水火俱现，<a id="a-7I"></a>或身下出火，<a id="a-7J"></a>身上出水；<a id="a-7K"></a>身上出火，<a id="a-7L"></a>身下出水，<a id="a-7M"></a>周圆四方亦复如是。<a id="a-7N"></a>尔时，<a id="a-7O"></a>世尊作种种神变已，<a id="a-7P"></a>于众中坐，<a id="a-7Q"></a>是名神足示现。</p>
  <p id="a7R">他心示现者，<a id="a-7S"></a>如彼心、<a id="a-7T"></a>如彼意、<a id="a-7U"></a>如彼识，<a id="a-7V"></a>彼应作如是念、<a id="a-7W"></a>不应作如是念、<a id="a-7X"></a>彼应作如是舍、<a id="a-7Y"></a>彼应作如是身证住，<a id="a-7Z"></a>是名他心示现。</p>
  <p id="a7a">教诫示现者，<a id="a-7b"></a>如世尊说：<a id="a-7c"></a>“诸比丘，<a id="a-7d"></a>一切烧燃。<a id="a-7e"></a>云何一切烧燃？<a id="a-7f"></a>谓眼烧燃，<a id="a-7g"></a>若色、<a id="a-7h"></a>眼识、<a id="a-7i"></a>眼触、<a id="a-7j"></a>眼触因缘生受，<a id="a-7k"></a>若苦、<a id="a-7l"></a>若乐、<a id="a-7m"></a>不苦不乐，<a id="a-7n"></a>彼亦烧燃。<a id="a-7o"></a>如是耳、<a id="a-7p"></a>鼻、<a id="a-7q"></a>舌、<a id="a-7r"></a>身、<a id="a-7s"></a>意烧燃，<a id="a-7t"></a>若法、<a id="a-7u"></a>意识、<a id="a-7v"></a>意触、<a id="a-7w"></a>意触因缘生受，<a id="a-7x"></a>若苦、<a id="a-7y"></a>若乐、<a id="a-7z"></a>不苦不乐，<a id="a-80"></a>彼亦烧燃。<a id="a-81"></a>以何烧燃？<a id="a-82"></a>贪火烧燃、<a id="a-83"></a>恚火烧燃、<a id="a-84"></a>痴火烧燃，<a id="a-85"></a>生、<a id="a-86"></a>老、<a id="a-87"></a>病、<a id="a-88"></a>死、<a id="a-89"></a>忧、<a id="a-8A"></a>悲、<a id="a-8B"></a>恼苦火烧燃。<a id="a-8C"></a>”</p>
  <p id="a8D">尔时，<a id="a-8E"></a>千比丘闻佛所说，<a id="a-8F"></a>不起诸漏，<a id="a-8G"></a>心得解脱。<a id="a-8H"></a>佛说此经已，<a id="a-8I"></a>诸比丘闻佛所说，<a id="a-8J"></a>欢喜奉行。</p>
  <p id="a8K">如是我闻：<a id="a-8L"></a>一时，<a id="a-8M"></a>佛住王舍城耆阇崛山。</p>
  <p id="a8N">尔时，<a id="a-8O"></a>尊者罗睺罗往诣佛所，<a id="a-8P"></a>稽首佛足，<a id="a-8Q"></a>退住一面，<a id="a-8R"></a>白佛言：<a id="a-8S"></a>“世尊，<a id="a-8T"></a>云何知、<a id="a-8U"></a>云何见我内识身及外一切相，<a id="a-8V"></a>令我、<a id="a-8W"></a>我所、<a id="a-8X"></a>我慢使系著不生？<a id="a-8Y"></a>”</p>
  <p id="a8Z">尔时，<a id="a-8a"></a>世尊告罗睺罗：<a id="a-8b"></a>“善哉！<a id="a-8c"></a>罗睺罗，<a id="a-8d"></a>能问如来甚深之义。<a id="a-8e"></a>”</p>
  <p id="a8f">佛告罗睺罗：<a id="a-8g"></a>“眼若过去若未来若现在、<a id="a-8h"></a>若内若外、<a id="a-8i"></a>若粗若细、<a id="a-8j"></a>若好若丑、<a id="a-8k"></a>若远若近，<a id="a-8l"></a>彼一切非我、<a id="a-8m"></a>非异我、<a id="a-8n"></a>不相在如实知；<a id="a-8o"></a>耳、<a id="a-8p"></a>鼻、<a id="a-8q"></a>舌、<a id="a-8r"></a>身、<a id="a-8s"></a>意亦复如是。<a id="a-8t"></a>罗睺罗，<a id="a-8u"></a>作如是知、<a id="a-8v"></a>如是见我此识身及外一切相，<a id="a-8w"></a>令我、<a id="a-8x"></a>我所、<a id="a-8y"></a>我慢使系著不生。<a id="a-8z"></a>罗睺罗，<a id="a-90"></a>如是我、<a id="a-91"></a>我所、<a id="a-92"></a>我慢使紧著不生者，<a id="a-93"></a>罗睺罗，<a id="a-94"></a>是名断爱浊见，<a id="a-95"></a>正无间等，<a id="a-96"></a>究竟苦边。<a id="a-97"></a>”</p>
  <p id="a98">佛说此经已，<a id="a-99"></a>尊者罗睺罗闻佛所说，<a id="a-9A"></a>欢喜奉行。</p>
  <p id="a9B">如内入处，<a id="a-9C"></a>如是外入处色、<a id="a-9D"></a>声、<a id="a-9E"></a>香、<a id="a-9F"></a>味、<a id="a-9G"></a>触、<a id="a-9H"></a>法；<a id="a-9I"></a>眼识，<a id="a-9J"></a>耳、<a id="a-9K"></a>鼻、<a id="a-9L"></a>舌、<a id="a-9M"></a>身、<a id="a-9N"></a>意识；<a id="a-9O"></a>眼触，<a id="a-9P"></a>耳、<a id="a-9Q"></a>鼻、<a id="a-9R"></a>舌、<a id="a-9S"></a>身、<a id="a-9T"></a>意触；<a id="a-9U"></a>眼触生受，<a id="a-9V"></a>耳、<a id="a-9W"></a>鼻、<a id="a-9X"></a>舌、<a id="a-9Y"></a>身、<a id="a-9Z"></a>意触生受；<a id="a-9a"></a>眼触生想，<a id="a-9b"></a>耳、<a id="a-9c"></a>鼻、<a id="a-9d"></a>舌、<a id="a-9e"></a>身、<a id="a-9f"></a>意触生想；<a id="a-9g"></a>眼触生思，<a id="a-9h"></a>耳、<a id="a-9i"></a>鼻、<a id="a-9j"></a>舌、<a id="a-9k"></a>身、<a id="a-9l"></a>意触生思，<a id="a-9m"></a>眼触生爱，<a id="a-9n"></a>耳鼻舌身意触生爱，<a id="a-9o"></a>亦如上说。</p>
  <p id="a9p">如是我闻：<a id="a-9q"></a>一时，<a id="a-9r"></a>佛住王舍城迦兰陀竹园。</p>
  <p id="a9s">尔时，<a id="a-9t"></a>世尊告罗睺罗：<a id="a-9u"></a>“云何知、<a id="a-9v"></a>云何见于此识身及外一切相，<a id="a-9w"></a>无有我、<a id="a-9x"></a>我所、<a id="a-9y"></a>我慢使系著？<a id="a-9z"></a>”</p>
  <p id="aA0">罗睺罗白佛言：<a id="a-A1"></a>“世尊是法根、<a id="a-A2"></a>法眼、<a id="a-A3"></a>法依。<a id="a-A4"></a>善哉！<a id="a-A5"></a>世尊，<a id="a-A6"></a>当为诸比丘广说此义，<a id="a-A7"></a>诸比丘闻已，<a id="a-A8"></a>当受奉行。<a id="a-A9"></a>”</p>
  <p id="aAA">佛告罗睺罗：<a id="a-AB"></a>“善哉！<a id="a-AC"></a>谛听！<a id="a-AD"></a>当为汝说。<a id="a-AE"></a>诸所有眼，<a id="a-AF"></a>若过去若未来若现在、<a id="a-AG"></a>若内若外、<a id="a-AH"></a>若粗若细、<a id="a-AI"></a>若好若丑、<a id="a-AJ"></a>若远若近，<a id="a-AK"></a>彼一切非我、<a id="a-AL"></a>非异我、<a id="a-AM"></a>不相在如实正观。<a id="a-AN"></a>罗睺罗，<a id="a-AO"></a>耳、<a id="a-AP"></a>鼻、<a id="a-AQ"></a>舌、<a id="a-AR"></a>身意亦复如是。<a id="a-AS"></a>罗睺罗，<a id="a-AT"></a>如是知、<a id="a-AU"></a>如是见我此识身及外一切相，<a id="a-AV"></a>我、<a id="a-AW"></a>我所、<a id="a-AX"></a>我慢使系著不生。<a id="a-AY"></a>罗睺罗，<a id="a-AZ"></a>如是比丘越于二，<a id="a-Aa"></a>离诸相，<a id="a-Ab"></a>寂灭解脱。<a id="a-Ac"></a>罗睺罗，<a id="a-Ad"></a>如是比丘断诸爱欲，<a id="a-Ae"></a>转去诸结，<a id="a-Af"></a>究竟苦边。<a id="a-Ag"></a>”</p>
  <p id="aAh">佛说此经已，<a id="a-Ai"></a>罗睺罗闻佛所说，<a id="a-Aj"></a>欢喜奉行。</p>
  <p id="aAk">如内入，<a id="a-Al"></a>如是外入乃至意触因缘生受，<a id="a-Am"></a>亦如是广说。</p>
  <p id="aAn">如是我闻：<a id="a-Ao"></a>一时，<a id="a-Ap"></a>佛住舍卫国祇树给孤独园。</p>
  <p id="aAq">尔时，<a id="a-Ar"></a>尊者罗睺罗往诣佛所，<a id="a-As"></a>稽首佛足，<a id="a-At"></a>退坐一面，<a id="a-Au"></a>白佛言：<a id="a-Av"></a>“善哉！<a id="a-Aw"></a>世尊，<a id="a-Ax"></a>为我说法。<a id="a-Ay"></a>我闻法已，<a id="a-Az"></a>独一静处，<a id="a-B0"></a>专精思惟，<a id="a-B1"></a>不放逸住；<a id="a-B2"></a>独一静处，<a id="a-B3"></a>专精思惟，<a id="a-B4"></a>不放逸住已，<a id="a-B5"></a>如是思惟，<a id="a-B6"></a>所以族姓子剃除须发，<a id="a-B7"></a>正信、<a id="a-B8"></a>非家、<a id="a-B9"></a>出家学道，<a id="a-BA"></a>修持梵行，<a id="a-BB"></a>见法自知作证：<a id="a-BC"></a>我生已尽，<a id="a-BD"></a>梵行已立，<a id="a-BE"></a>所作已作，<a id="a-BF"></a>自知不受后有。<a id="a-BG"></a>”</p>
  <p id="aBH">尔时，<a id="a-BI"></a>世尊观察罗睺罗心解脱慧未熟，<a id="a-BJ"></a>未堪任受增上法，<a id="a-BK"></a>问罗睺罗言：<a id="a-BL"></a>“汝以授人五受阴未？<a id="a-BM"></a>”</p>
  <p id="aBN">罗睺罗白佛：<a id="a-BO"></a>“未也，<a id="a-BP"></a>世尊。<a id="a-BQ"></a>”</p>
  <p id="aBR">佛告罗睺罗：<a id="a-BS"></a>“汝当为人演说五受阴。<a id="a-BT"></a>”</p>
  <p id="aBU">尔时，<a id="a-BV"></a>罗睺罗受佛教已，<a id="a-BW"></a>于异时为人演说五受阴；<a id="a-BX"></a>说已，<a id="a-BY"></a>还诣佛所，<a id="a-BZ"></a>稽首佛足，<a id="a-Ba"></a>退住一面，<a id="a-Bb"></a>白佛言：<a id="a-Bc"></a>“世尊，<a id="a-Bd"></a>我已为人说五受阴，<a id="a-Be"></a>惟愿世尊为我说法！<a id="a-Bf"></a>我闻法已，<a id="a-Bg"></a>独一静处，<a id="a-Bh"></a>专精思惟，<a id="a-Bi"></a>不放逸住，<a id="a-Bj"></a>乃至自知不受后有。<a id="a-Bk"></a>”</p>
  <p id="aBl">尔时，<a id="a-Bm"></a>世尊复观察罗睺罗心解脱智未熟，<a id="a-Bn"></a>不堪任受增上法，<a id="a-Bo"></a>问罗睺罗言：<a id="a-Bp"></a>“汝为人说六入处未？<a id="a-Bq"></a>”</p>
  <p id="aBr">罗睺罗白佛：<a id="a-Bs"></a>“未也，<a id="a-Bt"></a>世尊。<a id="a-Bu"></a>”</p>
  <p id="aBv">佛告罗睺罗：<a id="a-Bw"></a>“汝当为人演说六入处。<a id="a-Bx"></a>”</p>
  <p id="aBy">尔时，<a id="a-Bz"></a>罗睺罗于异时为人演说六入处，<a id="a-C0"></a>说六入处已，<a id="a-C1"></a>来诣佛所，<a id="a-C2"></a>稽首礼足，<a id="a-C3"></a>退住一面，<a id="a-C4"></a>白佛言：<a id="a-C5"></a>“世尊，<a id="a-C6"></a>我已为人演说六入处，<a id="a-C7"></a>惟愿世尊为我说法！<a id="a-C8"></a>我闻法已，<a id="a-C9"></a>当独一静处，<a id="a-CA"></a>专精思惟，<a id="a-CB"></a>不放逸住，<a id="a-CC"></a>乃至自知不受后有。<a id="a-CD"></a>”</p>
  <p id="aCE">尔时，<a id="a-CF"></a>世尊观察罗睺罗心解脱智未熟，<a id="a-CG"></a>不堪任受增上法，<a id="a-CH"></a>问罗睺罗言：<a id="a-CI"></a>“汝已为人说尼陀那法未？<a id="a-CJ"></a>”</p>
  <p id="aCK">罗睺罗白佛言：<a id="a-CL"></a>“未也，<a id="a-CM"></a>世尊。<a id="a-CN"></a>”</p>
  <p id="aCO">佛告罗睺罗：<a id="a-CP"></a>“汝当为人演说尼陀那法。<a id="a-CQ"></a>”</p>
  <p id="aCR">尔时，<a id="a-CS"></a>罗睺罗于异时为人广说尼陀那法已，<a id="a-CT"></a>来诣佛所，<a id="a-CU"></a>稽首礼足，<a id="a-CV"></a>退住一面，<a id="a-CW"></a>白佛言：<a id="a-CX"></a>“世尊，<a id="a-CY"></a>为我说法！<a id="a-CZ"></a>我闻法已，<a id="a-Ca"></a>独一静处，<a id="a-Cb"></a>专精思惟，<a id="a-Cc"></a>不放逸住，<a id="a-Cd"></a>乃至自知不受后有。<a id="a-Ce"></a>”</p>
  <p id="aCf">尔时，<a id="a-Cg"></a>世尊复观察罗睺罗心解脱智未熟，<a id="a-Ch"></a>广说乃至告罗睺罗言：<a id="a-Ci"></a>“汝当于上所说诸法，<a id="a-Cj"></a>独于一静处，<a id="a-Ck"></a>专精思惟，<a id="a-Cl"></a>观察其义。<a id="a-Cm"></a>”</p>
  <p id="aCn">尔时，<a id="a-Co"></a>罗睺罗受佛教敕，<a id="a-Cp"></a>如上所闻法、<a id="a-Cq"></a>所说法思惟称量，<a id="a-Cr"></a>观察其义，<a id="a-Cs"></a>作是念：<a id="a-Ct"></a>“此诸法一切皆顺趣涅槃、<a id="a-Cu"></a>流注涅槃、<a id="a-Cv"></a>后住涅槃。<a id="a-Cw"></a>”尔时，<a id="a-Cx"></a>罗睺罗往诣佛所，<a id="a-Cy"></a>稽首礼足，<a id="a-Cz"></a>退住一面，<a id="a-D0"></a>白佛言：<a id="a-D1"></a>“世尊，<a id="a-D2"></a>我已于如上所闻法、<a id="a-D3"></a>所说法独一静处，<a id="a-D4"></a>思惟称量，<a id="a-D5"></a>观察其义，<a id="a-D6"></a>知此诸法皆顺趣涅槃、<a id="a-D7"></a>流注涅槃、<a id="a-D8"></a>后住涅槃。<a id="a-D9"></a>”</p>
  <p id="aDA">尔时，<a id="a-DB"></a>世尊观察罗睺罗心解脱智熟，<a id="a-DC"></a>堪任受增上法，<a id="a-DD"></a>告罗睺罗言：<a id="a-DE"></a>“罗睺罗，<a id="a-DF"></a>一切无常。<a id="a-DG"></a>何等法无常？<a id="a-DH"></a>谓眼无常，<a id="a-DI"></a>若色、<a id="a-DJ"></a>眼识、<a id="a-DK"></a>眼触，<a id="a-DL"></a>如上无常广说。<a id="a-DM"></a>”</p>
  <p id="aDN">尔时，<a id="a-DO"></a>罗睺罗闻佛所说，<a id="a-DP"></a>欢喜随喜，<a id="a-DQ"></a>礼佛而退。</p>
  <p id="aDR">尔时，<a id="a-DS"></a>罗睺罗受佛教已，<a id="a-DT"></a>独一静处，<a id="a-DU"></a>专精思惟，<a id="a-DV"></a>不放逸住，<a id="a-DW"></a>所以族姓子剃除须发，<a id="a-DX"></a>著袈裟衣，<a id="a-DY"></a>正信、<a id="a-DZ"></a>非家、<a id="a-Da"></a>出家学道，<a id="a-Db"></a>纯修梵行，<a id="a-Dc"></a>乃至见法自知作证：<a id="a-Dd"></a>我生已尽，<a id="a-De"></a>梵行已立，<a id="a-Df"></a>所作已作，<a id="a-Dg"></a>自知不受后有，<a id="a-Dh"></a>成阿罗汉，<a id="a-Di"></a>心善解脱。</p>
  <p id="aDj">佛说此经已，<a id="a-Dk"></a>罗睺罗闻佛所说，<a id="a-Dl"></a>欢喜奉行。</p>
  <p id="aDm">如是我闻：<a id="a-Dn"></a>一时，<a id="a-Do"></a>佛住舍卫国祇树给孤独园。</p>
  <p id="aDp">时，<a id="a-Dq"></a>有异比丘来诣佛所，<a id="a-Dr"></a>稽首佛足，<a id="a-Ds"></a>退住一面，<a id="a-Dt"></a>白佛言：<a id="a-Du"></a>“世尊，<a id="a-Dv"></a>云何知、<a id="a-Dw"></a>云何见次第疾得漏尽？<a id="a-Dx"></a>”</p>
  <p id="aDy">尔时，<a id="a-Dz"></a>世尊告彼比丘：<a id="a-E0"></a>“当正观无常。<a id="a-E1"></a>何等法无常？<a id="a-E2"></a>谓眼无常，<a id="a-E3"></a>若色、<a id="a-E4"></a>眼识、<a id="a-E5"></a>眼触、<a id="a-E6"></a>眼触因缘生受，<a id="a-E7"></a>若苦、<a id="a-E8"></a>若乐、<a id="a-E9"></a>不苦不乐，<a id="a-EA"></a>当观无常；<a id="a-EB"></a>耳、<a id="a-EC"></a>鼻、<a id="a-ED"></a>舌、<a id="a-EE"></a>身、<a id="a-EF"></a>意当观无常，<a id="a-EG"></a>若法、<a id="a-EH"></a>意识、<a id="a-EI"></a>意触、<a id="a-EJ"></a>意触因缘生受，<a id="a-EK"></a>若苦、<a id="a-EL"></a>若乐、<a id="a-EM"></a>不苦不乐，<a id="a-EN"></a>彼亦无常。<a id="a-EO"></a>比丘，<a id="a-EP"></a>如是知、<a id="a-EQ"></a>如是见次第尽有漏。<a id="a-ER"></a>”</p>
  <p id="aES">时，<a id="a-ET"></a>彼比丘闻佛所说，<a id="a-EU"></a>欢喜作礼而去！</p>
  <p id="aEV">如是比丘所说经，<a id="a-EW"></a>若差别者：<a id="a-EX"></a>“云何知、<a id="a-EY"></a>云何见次第尽一切结？<a id="a-EZ"></a>断一切缚、<a id="a-Ea"></a>断一切使、<a id="a-Eb"></a>断一切上烦恼、<a id="a-Ec"></a>断一切结、<a id="a-Ed"></a>断诸流、<a id="a-Ee"></a>断诸轭、<a id="a-Ef"></a>断诸取、<a id="a-Eg"></a>断诸触、<a id="a-Eh"></a>断诸盖、<a id="a-Ei"></a>断诸缠、<a id="a-Ej"></a>断诸垢、<a id="a-Ek"></a>断诸爱、<a id="a-El"></a>断诸意、<a id="a-Em"></a>断邪见生正见、<a id="a-En"></a>断无明生明？<a id="a-Eo"></a>比丘，<a id="a-Ep"></a>如是观眼无常，<a id="a-Eq"></a>乃至如是知、<a id="a-Er"></a>如是见次第无明断，<a id="a-Es"></a>明生。<a id="a-Et"></a>”</p>
  <p id="aEu">时，<a id="a-Ev"></a>彼比丘闻佛所说欢喜，<a id="a-Ew"></a>欢喜已，<a id="a-Ex"></a>作礼而去。</p>
  <p id="aEy">如是我闻：<a id="a-Ez"></a>一时，<a id="a-F0"></a>佛住舍卫国祇树给孤独园。</p>
  <p id="aF1">时，<a id="a-F2"></a>有异比丘往诣佛所，<a id="a-F3"></a>稽首佛足，<a id="a-F4"></a>白佛言：<a id="a-F5"></a>“世尊，<a id="a-F6"></a>云何知、<a id="a-F7"></a>云何见次第我见断，<a id="a-F8"></a>无我见生？<a id="a-F9"></a>”</p>
  <p id="aFA">佛告彼比丘：<a id="a-FB"></a>“于眼正观无常，<a id="a-FC"></a>若色、<a id="a-FD"></a>眼识、<a id="a-FE"></a>眼触、<a id="a-FF"></a>眼触因缘生受，<a id="a-FG"></a>若苦、<a id="a-FH"></a>若乐、<a id="a-FI"></a>不苦不乐，<a id="a-FJ"></a>彼亦正观无我；<a id="a-FK"></a>如是乃至意触因缘生受，<a id="a-FL"></a>若苦、<a id="a-FM"></a>若乐、<a id="a-FN"></a>不苦不乐，<a id="a-FO"></a>彼亦正观无我。<a id="a-FP"></a>比丘，<a id="a-FQ"></a>如是知、<a id="a-FR"></a>如是见次第我见断，<a id="a-FS"></a>无我见生。<a id="a-FT"></a>”</p>
  <p id="aFU">时，<a id="a-FV"></a>彼比丘闻佛所说欢喜，<a id="a-FW"></a>欢喜已，<a id="a-FX"></a>作礼而去！</p>
  <p id="aFY">如是我闻：<a id="a-FZ"></a>一时，<a id="a-Fa"></a>佛住毗舍离耆婆拘摩罗药师庵罗园。</p>
  <p id="aFb">尔时，<a id="a-Fc"></a>世尊告诸比丘：<a id="a-Fd"></a>“若有比丘能断一法者，<a id="a-Fe"></a>则得正智，<a id="a-Ff"></a>能自记说：<a id="a-Fg"></a>我生已尽，<a id="a-Fh"></a>梵行已立，<a id="a-Fi"></a>所作已作，<a id="a-Fj"></a>自知不受后有。<a id="a-Fk"></a>”</p>
  <p id="aFl">诸比丘白佛言：<a id="a-Fm"></a>“世尊是法根、<a id="a-Fn"></a>法眼、<a id="a-Fo"></a>法依，<a id="a-Fp"></a>惟愿演说！<a id="a-Fq"></a>诸比丘闻已，<a id="a-Fr"></a>当受奉行。<a id="a-Fs"></a>”</p>
  <p id="aFt">佛告诸比丘：<a id="a-Fu"></a>“谛听！<a id="a-Fv"></a>善思！<a id="a-Fw"></a>当为汝说。<a id="a-Fx"></a>诸比丘，<a id="a-Fy"></a>云何一法断故，<a id="a-Fz"></a>乃至不受后有？<a id="a-G0"></a>所谓无明，<a id="a-G1"></a>离欲明生，<a id="a-G2"></a>得正智，<a id="a-G3"></a>能自记说：<a id="a-G4"></a>我生已尽，<a id="a-G5"></a>梵行已立，<a id="a-G6"></a>所作已作，<a id="a-G7"></a>自知不受后有。<a id="a-G8"></a>”</p>
  <p id="aG9">时，<a id="a-GA"></a>有异比丘从座起，<a id="a-GB"></a>整衣服，<a id="a-GC"></a>偏袒右肩，<a id="a-GD"></a>为佛作礼，<a id="a-GE"></a>右膝著地，<a id="a-GF"></a>合掌白佛言：<a id="a-GG"></a>“世尊，<a id="a-GH"></a>云何知、<a id="a-GI"></a>云何见无明，<a id="a-GJ"></a>离欲明生？<a id="a-GK"></a>”</p>
  <p id="aGL">佛告比丘：<a id="a-GM"></a>“当正观察眼无常，<a id="a-GN"></a>若色、<a id="a-GO"></a>眼识、<a id="a-GP"></a>眼触、<a id="a-GQ"></a>眼触因缘生受，<a id="a-GR"></a>若苦、<a id="a-GS"></a>若乐、<a id="a-GT"></a>不苦不乐，<a id="a-GU"></a>彼亦正观无常；<a id="a-GV"></a>耳、<a id="a-GW"></a>鼻、<a id="a-GX"></a>舌、<a id="a-GY"></a>身、<a id="a-GZ"></a>意亦复如是。<a id="a-Ga"></a>比丘，<a id="a-Gb"></a>如是知、<a id="a-Gc"></a>如是见无明，<a id="a-Gd"></a>离欲明生。<a id="a-Ge"></a>”</p>
  <p id="aGf">佛说此经已，<a id="a-Gg"></a>诸比丘闻佛所说，<a id="a-Gh"></a>欢喜奉行。</p>
  <p id="aGi">如是我闻：<a id="a-Gj"></a>一时，<a id="a-Gk"></a>佛住毗舍离耆婆拘摩罗药师庵罗园。</p>
  <p id="aGl">尔时，<a id="a-Gm"></a>世尊告尊者阿难：<a id="a-Gn"></a>“于眼当如实知、<a id="a-Go"></a>如实见，<a id="a-Gp"></a>若眼、<a id="a-Gq"></a>眼色、<a id="a-Gr"></a>眼识、<a id="a-Gs"></a>眼触、<a id="a-Gt"></a>眼触因缘生受，<a id="a-Gu"></a>若苦、<a id="a-Gv"></a>若乐、<a id="a-Gw"></a>不苦不乐，<a id="a-Gx"></a>彼亦如实知、<a id="a-Gy"></a>如实见；<a id="a-Gz"></a>耳、<a id="a-H0"></a>鼻、<a id="a-H1"></a>舌、<a id="a-H2"></a>身、<a id="a-H3"></a>意亦复如是。<a id="a-H4"></a>彼如实知、<a id="a-H5"></a>如实见已，<a id="a-H6"></a>于眼生厌，<a id="a-H7"></a>若色、<a id="a-H8"></a>眼识、<a id="a-H9"></a>眼触、<a id="a-HA"></a>眼触因缘生受，<a id="a-HB"></a>若苦、<a id="a-HC"></a>若乐、<a id="a-HD"></a>不苦不乐，<a id="a-HE"></a>彼亦生厌；<a id="a-HF"></a>耳、<a id="a-HG"></a>鼻、<a id="a-HH"></a>舌、<a id="a-HI"></a>身、<a id="a-HJ"></a>意亦复如是。<a id="a-HK"></a>厌已不乐、<a id="a-HL"></a>不乐已解脱，<a id="a-HM"></a>解脱知见：<a id="a-HN"></a>我生已尽，<a id="a-HO"></a>梵行已立，<a id="a-HP"></a>所作已作，<a id="a-HQ"></a>自知不受后有。<a id="a-HR"></a>”</p>
  <p id="aHS">佛说此经已，<a id="a-HT"></a>诸比丘闻佛所说，<a id="a-HU"></a>欢喜奉行。</p>
  <p id="aHV">如是我闻：<a id="a-HW"></a>一时，<a id="a-HX"></a>佛住毗舍离耆婆拘摩罗药师庵罗园。</p>
  <p id="aHY">尔时，<a id="a-HZ"></a>世尊说一切优陀那偈已，<a id="a-Ha"></a>告尊者阿难：<a id="a-Hb"></a>“眼无常、<a id="a-Hc"></a>苦、<a id="a-Hd"></a>变易、<a id="a-He"></a>异分法，<a id="a-Hf"></a>若色、<a id="a-Hg"></a>眼识、<a id="a-Hh"></a>眼触、<a id="a-Hi"></a>眼触因缘生受，<a id="a-Hj"></a>若苦、<a id="a-Hk"></a>若乐、<a id="a-Hl"></a>不苦不乐，<a id="a-Hm"></a>彼亦无常苦、<a id="a-Hn"></a>变易、<a id="a-Ho"></a>异分法；<a id="a-Hp"></a>耳、<a id="a-Hq"></a>鼻、<a id="a-Hr"></a>舌、<a id="a-Hs"></a>身、<a id="a-Ht"></a>意亦复如是。<a id="a-Hu"></a>多闻圣弟子如是观者，<a id="a-Hv"></a>于眼得解脱；<a id="a-Hw"></a>若色、<a id="a-Hx"></a>眼识、<a id="a-Hy"></a>眼触、<a id="a-Hz"></a>眼触因缘生受，<a id="a-I0"></a>彼亦解脱。<a id="a-I1"></a>耳、<a id="a-I2"></a>鼻、<a id="a-I3"></a>舌、<a id="a-I4"></a>身、<a id="a-I5"></a>意法、<a id="a-I6"></a>意识、<a id="a-I7"></a>意触、<a id="a-I8"></a>意触因缘生受，<a id="a-I9"></a>若苦、<a id="a-IA"></a>若乐、<a id="a-IB"></a>不苦不乐，<a id="a-IC"></a>彼解脱，<a id="a-ID"></a>我说彼解脱生、<a id="a-IE"></a>老、<a id="a-IF"></a>病、<a id="a-IG"></a>死、<a id="a-IH"></a>忧、<a id="a-II"></a>悲、<a id="a-IJ"></a>恼苦。<a id="a-IK"></a>”</p>
  <p id="aIL">佛说此经已，<a id="a-IM"></a>尊者阿难闻佛所说，<a id="a-IN"></a>欢喜奉行。</p>
  <p id="aIO">如是我闻：<a id="a-IP"></a>一时，<a id="a-IQ"></a>佛住毗舍离城耆婆拘摩罗药师庵罗园。</p>
  <p id="aIR">尔时，<a id="a-IS"></a>世尊告诸比丘：<a id="a-IT"></a>“当勤方便禅思，<a id="a-IU"></a>内寂其心。<a id="a-IV"></a>所以者何？<a id="a-IW"></a>比丘，<a id="a-IX"></a>方便禅思，<a id="a-IY"></a>内寂其心，<a id="a-IZ"></a>如是如实知显现。<a id="a-Ia"></a>于何如实知显现？<a id="a-Ib"></a>于眼如实知显现，<a id="a-Ic"></a>若色、<a id="a-Id"></a>眼识、<a id="a-Ie"></a>眼触、<a id="a-If"></a>眼触因缘生受，<a id="a-Ig"></a>若苦、<a id="a-Ih"></a>若乐、<a id="a-Ii"></a>不苦不乐，<a id="a-Ij"></a>彼亦如实知显现；<a id="a-Ik"></a>耳、<a id="a-Il"></a>鼻、<a id="a-Im"></a>舌、<a id="a-In"></a>身、<a id="a-Io"></a>意亦复如是。<a id="a-Ip"></a>此诸法无常有为，<a id="a-Iq"></a>亦如是如实知显现。<a id="a-Ir"></a>”</p>
  <p id="aIs">佛说此经已，<a id="a-It"></a>诸比丘闻佛所说，<a id="a-Iu"></a>欢喜奉行。</p>
  <p id="aIv">如是我闻：<a id="a-Iw"></a>一时，<a id="a-Ix"></a>佛住毗舍离耆婆拘摩罗药师庵罗园。</p>
  <p id="aIy">尔时，<a id="a-Iz"></a>世尊告诸比丘：<a id="a-J0"></a>“当修无量三摩提，<a id="a-J1"></a>精勤系念。<a id="a-J2"></a>所以者何？<a id="a-J3"></a>修无量三摩提，<a id="a-J4"></a>精勤系念已，<a id="a-J5"></a>则如实显现。<a id="a-J6"></a>于何如实显现？<a id="a-J7"></a>于眼如实显现。<a id="a-J8"></a>如是广说，<a id="a-J9"></a>乃至此诸法无常有为，<a id="a-JA"></a>此如实显现。<a id="a-JB"></a>”</p>
  <p id="aJC">佛说此经已，<a id="a-JD"></a>诸比丘闻佛所说，<a id="a-JE"></a>欢喜奉行。</p>
  <p id="aJF">如是我闻：<a id="a-JG"></a>一时，<a id="a-JH"></a>佛住毗舍离耆婆拘摩罗药师庵罗园。</p>
  <p id="aJI">尔时，<a id="a-JJ"></a>世尊告诸比丘：<a id="a-JK"></a>“过去、<a id="a-JL"></a>未来眼无常，<a id="a-JM"></a>况现在眼！<a id="a-JN"></a>多闻圣弟子如是观者、<a id="a-JO"></a>不顾过去眼，<a id="a-JP"></a>不欣未来眼，<a id="a-JQ"></a>于现在眼厌、<a id="a-JR"></a>不乐、<a id="a-JS"></a>离欲、<a id="a-JT"></a>向厌；<a id="a-JU"></a>耳、<a id="a-JV"></a>鼻、<a id="a-JW"></a>舌、<a id="a-JX"></a>身、<a id="a-JY"></a>意亦复如是。<a id="a-JZ"></a>”</p>
  <p id="aJa">佛说此经已，<a id="a-Jb"></a>诸比丘闻佛所说，<a id="a-Jc"></a>欢喜奉行。</p>
  <p id="aJd">如无常，<a id="a-Je"></a>苦、<a id="a-Jf"></a>空、<a id="a-Jg"></a>无我，<a id="a-Jh"></a>亦如是说。</p>
  <p id="aJi">如内入处四经，<a id="a-Jj"></a>如是外入处，<a id="a-Jk"></a>色、<a id="a-Jl"></a>声、<a id="a-Jm"></a>香、<a id="a-Jn"></a>味、<a id="a-Jo"></a>触、<a id="a-Jp"></a>法四经、<a id="a-Jq"></a>内外入处四经，<a id="a-Jr"></a>亦如是说。</p>
  <p id="aJs">如是我闻：<a id="a-Jt"></a>一时，<a id="a-Ju"></a>佛住毗舍离耆婆拘摩罗药师庵罗园。</p>
  <p id="aJv">尔时，<a id="a-Jw"></a>世尊告诸比丘：<a id="a-Jx"></a>“有六触入处。<a id="a-Jy"></a>云何为六？<a id="a-Jz"></a>眼触入处，<a id="a-K0"></a>耳、<a id="a-K1"></a>鼻、<a id="a-K2"></a>舌、<a id="a-K3"></a>身、<a id="a-K4"></a>意触入处。<a id="a-K5"></a>沙门、<a id="a-K6"></a>婆罗门于此六触入处集、<a id="a-K7"></a>灭、<a id="a-K8"></a>味、<a id="a-K9"></a>患、<a id="a-KA"></a>离不如实知，<a id="a-KB"></a>当知是沙门、<a id="a-KC"></a>婆罗门去我法、<a id="a-KD"></a>律远，<a id="a-KE"></a>如虚空与地。<a id="a-KF"></a>”</p>
  <p id="aKG">时，<a id="a-KH"></a>有异比丘从座起，<a id="a-KI"></a>整衣服，<a id="a-KJ"></a>为佛作礼，<a id="a-KK"></a>合掌白佛言：<a id="a-KL"></a>“我具足如实知此六触入处集、<a id="a-KM"></a>灭、<a id="a-KN"></a>味、<a id="a-KO"></a>患、<a id="a-KP"></a>离。<a id="a-KQ"></a>”</p>
  <p id="aKR">佛告比丘：<a id="a-KS"></a>“我今问汝，<a id="a-KT"></a>汝随问答我。<a id="a-KU"></a>比丘，<a id="a-KV"></a>汝见眼触入处是我、<a id="a-KW"></a>异我、<a id="a-KX"></a>相在不？<a id="a-KY"></a>”</p>
  <p id="aKZ">答言：<a id="a-Ka"></a>“不也，<a id="a-Kb"></a>世尊。<a id="a-Kc"></a>”</p>
  <p id="aKd">佛告比丘：<a id="a-Ke"></a>“善哉！<a id="a-Kf"></a>善哉！<a id="a-Kg"></a>于此眼触入处非我、<a id="a-Kh"></a>非异我、<a id="a-Ki"></a>不相在，<a id="a-Kj"></a>如实知见者，<a id="a-Kk"></a>不起诸漏、<a id="a-Kl"></a>心不染著、<a id="a-Km"></a>心得解脱，<a id="a-Kn"></a>是名初触入处已断、<a id="a-Ko"></a>已知，<a id="a-Kp"></a>断其根本，<a id="a-Kq"></a>如截多罗树头，<a id="a-Kr"></a>于未来法永不复起，<a id="a-Ks"></a>所谓眼识及色。<a id="a-Kt"></a>汝见耳、<a id="a-Ku"></a>鼻、<a id="a-Kv"></a>舌、<a id="a-Kw"></a>身、<a id="a-Kx"></a>意触入处是我、<a id="a-Ky"></a>异我、<a id="a-Kz"></a>相在不？<a id="a-L0"></a>”</p>
  <p id="aL1">答言：<a id="a-L2"></a>“不也，<a id="a-L3"></a>世尊。<a id="a-L4"></a>”</p>
  <p id="aL5">佛告比丘：<a id="a-L6"></a>“善哉！<a id="a-L7"></a>善哉！<a id="a-L8"></a>于耳、<a id="a-L9"></a>鼻、<a id="a-LA"></a>舌、<a id="a-LB"></a>身、<a id="a-LC"></a>意触入处非我、<a id="a-LD"></a>非异我、<a id="a-LE"></a>不相在，<a id="a-LF"></a>作如是如实知见者，<a id="a-LG"></a>不起诸漏、<a id="a-LH"></a>心不染著、<a id="a-LI"></a>心得解脱，<a id="a-LJ"></a>是名比丘六触入处已断、<a id="a-LK"></a>已知，<a id="a-LL"></a>断其根本，<a id="a-LM"></a>如截多罗树头，<a id="a-LN"></a>于未来世欲不复生，<a id="a-LO"></a>谓意识法。<a id="a-LP"></a>”</p>
  <p id="aLQ">佛说此经已，<a id="a-LR"></a>诸比丘闻佛所说，<a id="a-LS"></a>欢喜奉行。</p>
  <p id="aLT">如是我闻：<a id="a-LU"></a>一时，<a id="a-LV"></a>佛住毗舍离耆婆拘摩罗药师庵罗园。</p>
  <p id="aLW">尔时，<a id="a-LX"></a>世尊告诸比丘：<a id="a-LY"></a>“莫乐莫苦！<a id="a-LZ"></a>所以者何？<a id="a-La"></a>有六触入处地狱，<a id="a-Lb"></a>众生生彼地狱中者，<a id="a-Lc"></a>眼所见不可爱色、<a id="a-Ld"></a>不见可爱色，<a id="a-Le"></a>见不可念色、<a id="a-Lf"></a>不见可念色，<a id="a-Lg"></a>见不善色、<a id="a-Lh"></a>不见善色，<a id="a-Li"></a>以是因缘故，<a id="a-Lj"></a>一向受忧苦；<a id="a-Lk"></a>耳声、<a id="a-Ll"></a>鼻香、<a id="a-Lm"></a>舌味、<a id="a-Ln"></a>身触、<a id="a-Lo"></a>意识法，<a id="a-Lp"></a>见不可爱、<a id="a-Lq"></a>不见可爱，<a id="a-Lr"></a>见不可念、<a id="a-Ls"></a>不见可念，<a id="a-Lt"></a>见不善法、<a id="a-Lu"></a>不见善法，<a id="a-Lv"></a>以是因缘故，<a id="a-Lw"></a>长受忧苦。</p>
  <p id="aLx">“诸比丘，<a id="a-Ly"></a>有六触入处天，<a id="a-Lz"></a>有众生生彼处者，<a id="a-M0"></a>眼见可爱、<a id="a-M1"></a>不见不可爱，<a id="a-M2"></a>见可念色、<a id="a-M3"></a>非不可念色，<a id="a-M4"></a>见善色、<a id="a-M5"></a>非不善色，<a id="a-M6"></a>以是因缘故，<a id="a-M7"></a>一向长受喜乐；<a id="a-M8"></a>耳声、<a id="a-M9"></a>鼻香、<a id="a-MA"></a>舌味、<a id="a-MB"></a>身触、<a id="a-MC"></a>意所识法，<a id="a-MD"></a>可爱非不可爱、<a id="a-ME"></a>可念非不可念、<a id="a-MF"></a>善非不善。<a id="a-MG"></a>”</p>
  <p id="aMH">佛说此经已，<a id="a-MI"></a>诸比丘闻佛所说，<a id="a-MJ"></a>欢喜奉行。</p>
  <p id="aMK">如是我闻：<a id="a-ML"></a>一时，<a id="a-MM"></a>佛住毗舍离耆婆拘摩罗药师庵罗园。</p>
  <p id="aMN">尔时，<a id="a-MO"></a>世尊告诸比丘：<a id="a-MP"></a>“我昔未成正觉时，<a id="a-MQ"></a>独一静处，<a id="a-MR"></a>禅思思惟：<a id="a-MS"></a>‘自心多向何处观察？<a id="a-MT"></a>自心多逐过去五欲功德，<a id="a-MU"></a>少逐现在五欲功德，<a id="a-MV"></a>逐未来世转复微少。<a id="a-MW"></a>’我观多逐过去五欲心已，<a id="a-MX"></a>极生方便，<a id="a-MY"></a>精勤自护，<a id="a-MZ"></a>不复令随过去五欲功德。<a id="a-Ma"></a>我以是精勤自护故，<a id="a-Mb"></a>渐渐近阿耨多罗三藐三菩提。<a id="a-Mc"></a>汝等诸比丘亦复多逐过去五欲功德，<a id="a-Md"></a>现在、<a id="a-Me"></a>未来亦复微少；<a id="a-Mf"></a>汝今亦当以心多逐过去五欲功德故，<a id="a-Mg"></a>增加自护，<a id="a-Mh"></a>亦当不久得尽诸漏，<a id="a-Mi"></a>无漏心解脱、<a id="a-Mj"></a>慧解脱，<a id="a-Mk"></a>现法自知作证：<a id="a-Ml"></a>我生已尽，<a id="a-Mm"></a>梵行已立，<a id="a-Mn"></a>所作已作，<a id="a-Mo"></a>自知不受后有。<a id="a-Mp"></a>所以者何？<a id="a-Mq"></a>眼见色因缘生内受，<a id="a-Mr"></a>若苦、<a id="a-Ms"></a>若乐、<a id="a-Mt"></a>不苦不乐；<a id="a-Mu"></a>耳、<a id="a-Mv"></a>鼻、<a id="a-Mw"></a>舌、<a id="a-Mx"></a>身、<a id="a-My"></a>意法因缘生内受，<a id="a-Mz"></a>若苦、<a id="a-N0"></a>若乐、<a id="a-N1"></a>不苦不乐。<a id="a-N2"></a>是故，<a id="a-N3"></a>比丘，<a id="a-N4"></a>于彼入处当觉知，<a id="a-N5"></a>若眼灭，<a id="a-N6"></a>色想则离；<a id="a-N7"></a>耳、<a id="a-N8"></a>鼻、<a id="a-N9"></a>舌、<a id="a-NA"></a>身、<a id="a-NB"></a>意灭，<a id="a-NC"></a>法想则离。<a id="a-ND"></a>”</p>
  <p id="aNE">佛说当觉六入处，<a id="a-NF"></a>言已，<a id="a-NG"></a>入室坐禅。<a id="a-NH"></a>时，<a id="a-NI"></a>有众多比丘，<a id="a-NJ"></a>世尊去后，<a id="a-NK"></a>作此论议：<a id="a-NL"></a>“世尊为我等略说法要，<a id="a-NM"></a>不广分别，<a id="a-NN"></a>而入室坐禅。<a id="a-NO"></a>世尊说言：<a id="a-NP"></a>‘当觉六入处，<a id="a-NQ"></a>若彼眼灭，<a id="a-NR"></a>色想则离；<a id="a-NS"></a>耳、<a id="a-NT"></a>鼻、<a id="a-NU"></a>舌、<a id="a-NV"></a>身、<a id="a-NW"></a>意灭，<a id="a-NX"></a>法想则离。<a id="a-NY"></a>’我等今日于世尊略说法中犹故不解，<a id="a-NZ"></a>今此众中，<a id="a-Na"></a>谁有慧力，<a id="a-Nb"></a>能为我等于世尊略说法中，<a id="a-Nc"></a>广为我等演说其义？<a id="a-Nd"></a>”</p>
  <p id="aNe">复作是念：<a id="a-Nf"></a>“唯有尊者阿难，<a id="a-Ng"></a>常侍世尊，<a id="a-Nh"></a>常为大师之所赞叹，<a id="a-Ni"></a>聪慧梵行。<a id="a-Nj"></a>唯有尊者阿难堪能为我等于世尊略说法中演说其义，<a id="a-Nk"></a>我等今日皆共往诣尊者阿难所，<a id="a-Nl"></a>问其要义，<a id="a-Nm"></a>如阿难所说，<a id="a-Nn"></a>悉当奉持。<a id="a-No"></a>”</p>
  <p id="aNp">尔时，<a id="a-Nq"></a>众多比丘往诣尊者阿难所，<a id="a-Nr"></a>共相问讯已，<a id="a-Ns"></a>于一面坐，<a id="a-Nt"></a>白尊者阿难言：<a id="a-Nu"></a>“尊者，<a id="a-Nv"></a>当知世尊为我等略说法要。<a id="a-Nw"></a>”如上所说，<a id="a-Nx"></a>具问阿难：<a id="a-Ny"></a>“当为我等广说其义！<a id="a-Nz"></a>”</p>
  <p id="aO0">尊者阿难语诸比丘：<a id="a-O1"></a>“谛听！<a id="a-O2"></a>善思！<a id="a-O3"></a>于世尊略说法中，<a id="a-O4"></a>当为汝等广说其义。<a id="a-O5"></a>世尊略说者，<a id="a-O6"></a>即是灭六入处，<a id="a-O7"></a>有余当说故。<a id="a-O8"></a>言眼处灭，<a id="a-O9"></a>色想则离；<a id="a-OA"></a>耳、<a id="a-OB"></a>鼻、<a id="a-OC"></a>舌、<a id="a-OD"></a>身、<a id="a-OE"></a>意入处灭，<a id="a-OF"></a>法想则离。<a id="a-OG"></a>世尊略说此法已，<a id="a-OH"></a>入室坐禅，<a id="a-OI"></a>我今已为汝等分别说义。<a id="a-OJ"></a>”</p>
  <p id="aOK">尊者阿难说此义已，<a id="a-OL"></a>诸比丘闻其所说，<a id="a-OM"></a>欢喜奉行。</p>
  <p id="aON">如是我闻：<a id="a-OO"></a>一时，<a id="a-OP"></a>佛住舍卫国祇树给孤独园。</p>
  <p id="aOQ">尔时，<a id="a-OR"></a>世尊告诸比丘：<a id="a-OS"></a>“我不为一切比丘说不放逸行，<a id="a-OT"></a>亦非不为一切比丘说不放逸行。</p>
  <p id="aOU">“不向何等像类比丘说不放逸行？<a id="a-OV"></a>若比丘得阿罗汉，<a id="a-OW"></a>尽诸有漏，<a id="a-OX"></a>离诸重担，<a id="a-OY"></a>逮得己利，<a id="a-OZ"></a>尽诸有结，<a id="a-Oa"></a>心正解脱，<a id="a-Ob"></a>如是像类比丘，<a id="a-Oc"></a>我不为说不放逸行。<a id="a-Od"></a>所以者何？<a id="a-Oe"></a>彼诸比丘已作不放逸故，<a id="a-Of"></a>不复堪能作放逸事；<a id="a-Og"></a>我今见彼诸尊者得不放逸果，<a id="a-Oh"></a>是故不为彼说不放逸行。</p>
  <p id="aOi">“为何等像类比丘说不放逸行？<a id="a-Oj"></a>若诸比丘在学地者，<a id="a-Ok"></a>未得心意增上安隐，<a id="a-Ol"></a>向涅槃住，<a id="a-Om"></a>如是像类比丘，<a id="a-On"></a>我为其说不放逸行。<a id="a-Oo"></a>所以者何？<a id="a-Op"></a>以彼比丘习学诸根，<a id="a-Oq"></a>心乐随顺资生之具，<a id="a-Or"></a>亲近善友，<a id="a-Os"></a>不久当得尽诸有漏，<a id="a-Ot"></a>无漏心解脱、<a id="a-Ou"></a>慧解脱，<a id="a-Ov"></a>现法自知作证：<a id="a-Ow"></a>我生已尽，<a id="a-Ox"></a>梵行已立，<a id="a-Oy"></a>所作已作，<a id="a-Oz"></a>自知不受后有。<a id="a-P0"></a>所以者何？<a id="a-P1"></a>彼眼识所可爱乐、<a id="a-P2"></a>染著之色，<a id="a-P3"></a>彼比丘见已，<a id="a-P4"></a>不喜、<a id="a-P5"></a>不赞叹、<a id="a-P6"></a>不染、<a id="a-P7"></a>不系著住；<a id="a-P8"></a>以不喜、<a id="a-P9"></a>不赞叹、<a id="a-PA"></a>不染、<a id="a-PB"></a>不著住故，<a id="a-PC"></a>专精胜进，<a id="a-PD"></a>身心止息，<a id="a-PE"></a>心安极住不忘，<a id="a-PF"></a>常定一心，<a id="a-PG"></a>无量法喜，<a id="a-PH"></a>但逮得第一三昧正受，<a id="a-PI"></a>终不退减随于眼色；<a id="a-PJ"></a>于耳、<a id="a-PK"></a>鼻、<a id="a-PL"></a>舌、<a id="a-PM"></a>身、<a id="a-PN"></a>意识法亦复如是。<a id="a-PO"></a>”</p>
  <p id="aPP">佛说此经已，<a id="a-PQ"></a>诸比丘闻佛所说，<a id="a-PR"></a>欢喜奉行。</p>
  <p id="aPS">如是我闻：<a id="a-PT"></a>一时，<a id="a-PU"></a>佛住舍卫国祇树给孤独园。</p>
  <p id="aPV">尔时，<a id="a-PW"></a>世尊告诸比丘：<a id="a-PX"></a>“当为汝等演说二法。<a id="a-PY"></a>谛听！<a id="a-PZ"></a>善思！<a id="a-Pa"></a>何等为二？<a id="a-Pb"></a>眼、<a id="a-Pc"></a>色为二，<a id="a-Pd"></a>耳声、<a id="a-Pe"></a>鼻香、<a id="a-Pf"></a>舌味、<a id="a-Pg"></a>身触、<a id="a-Ph"></a>意法为二，<a id="a-Pi"></a>是名二法。</p>
  <p id="aPj">“若有沙门、<a id="a-Pk"></a>婆罗门作如是说，<a id="a-Pl"></a>是非二者，<a id="a-Pm"></a>沙门瞿昙所说二法，<a id="a-Pn"></a>此非为二。<a id="a-Po"></a>彼自以意说二法者，<a id="a-Pp"></a>但有言说，<a id="a-Pq"></a>闻已不知，<a id="a-Pr"></a>增其疑惑，<a id="a-Ps"></a>以非其境界故。<a id="a-Pt"></a>所以者何？<a id="a-Pu"></a>缘眼、<a id="a-Pv"></a>色、<a id="a-Pw"></a>眼识生，<a id="a-Px"></a>三事和合触，<a id="a-Py"></a>缘触生受，<a id="a-Pz"></a>若苦、<a id="a-Q0"></a>若乐、<a id="a-Q1"></a>不苦不乐。<a id="a-Q2"></a>若于此受集、<a id="a-Q3"></a>受灭、<a id="a-Q4"></a>受味、<a id="a-Q5"></a>受患、<a id="a-Q6"></a>受离不如实知者，<a id="a-Q7"></a>种贪欲身触、<a id="a-Q8"></a>种瞋恚身触、<a id="a-Q9"></a>种戒取身触、<a id="a-QA"></a>种我见身触，<a id="a-QB"></a>亦种植增长诸恶不善法，<a id="a-QC"></a>如是纯大苦聚皆从集生；<a id="a-QD"></a>如是耳、<a id="a-QE"></a>鼻、<a id="a-QF"></a>舌、<a id="a-QG"></a>身、<a id="a-QH"></a>意、<a id="a-QI"></a>法，<a id="a-QJ"></a>缘生意识，<a id="a-QK"></a>三事和合触，<a id="a-QL"></a>广说如上。</p>
  <p id="aQM">“复次，<a id="a-QN"></a>眼缘色，<a id="a-QO"></a>生眼识，<a id="a-QP"></a>三事和合触，<a id="a-QQ"></a>触缘受，<a id="a-QR"></a>若苦、<a id="a-QS"></a>若乐、<a id="a-QT"></a>不苦不乐，<a id="a-QU"></a>于此诸受集、<a id="a-QV"></a>灭、<a id="a-QW"></a>味、<a id="a-QX"></a>患、<a id="a-QY"></a>离如是知；<a id="a-QZ"></a>如是知已，<a id="a-Qa"></a>不种贪欲身触，<a id="a-Qb"></a>不种瞋恚身触、<a id="a-Qc"></a>不种戒取身触、<a id="a-Qd"></a>不种我见身触、<a id="a-Qe"></a>不种诸恶不善法，<a id="a-Qf"></a>如是诸恶不善法灭，<a id="a-Qg"></a>纯大苦聚灭；<a id="a-Qh"></a>耳、<a id="a-Qi"></a>鼻、<a id="a-Qj"></a>舌、<a id="a-Qk"></a>身、<a id="a-Ql"></a>意法亦复如是。<a id="a-Qm"></a>”</p>
  <p id="aQn">佛说此经已，<a id="a-Qo"></a>诸比丘闻佛所说，<a id="a-Qp"></a>欢喜奉行。</p>
  <p id="aQq">如是我闻：<a id="a-Qr"></a>一时，<a id="a-Qs"></a>佛住舍卫国祇树给孤独园。</p>
  <p id="aQt">尔时，<a id="a-Qu"></a>世尊告诸比丘：<a id="a-Qv"></a>“有二因缘生识。<a id="a-Qw"></a>何等为二？<a id="a-Qx"></a>谓眼色、<a id="a-Qy"></a>耳声、<a id="a-Qz"></a>鼻香、<a id="a-R0"></a>舌味、<a id="a-R1"></a>身触、<a id="a-R2"></a>意法。<a id="a-R3"></a>如是广说乃至非其境界故。<a id="a-R4"></a>所以者何？<a id="a-R5"></a>眼、<a id="a-R6"></a>色因缘生眼识，<a id="a-R7"></a>彼无常、<a id="a-R8"></a>有为、<a id="a-R9"></a>心缘生；<a id="a-RA"></a>若色、<a id="a-RB"></a>眼、<a id="a-RC"></a>识，<a id="a-RD"></a>无常、<a id="a-RE"></a>有为、<a id="a-RF"></a>心缘生，<a id="a-RG"></a>此三法和合触，<a id="a-RH"></a>触已受，<a id="a-RI"></a>受已思，<a id="a-RJ"></a>思已想，<a id="a-RK"></a>此等诸法无常、<a id="a-RL"></a>有为、<a id="a-RM"></a>心缘生，<a id="a-RN"></a>所谓触、<a id="a-RO"></a>想、<a id="a-RP"></a>思。<a id="a-RQ"></a>耳、<a id="a-RR"></a>鼻、<a id="a-RS"></a>舌、<a id="a-RT"></a>身、<a id="a-RU"></a>意亦复如是。<a id="a-RV"></a>”</p>
  <p id="aRW">佛说此经已，<a id="a-RX"></a>诸比丘闻佛所说，<a id="a-RY"></a>欢喜奉行。</p>
  <p id="aRZ">如是我闻：<a id="a-Ra"></a>一时，<a id="a-Rb"></a>佛住舍卫国祇树给孤独园。</p>
  <p id="aRc">尔时，<a id="a-Rd"></a>尊者富留那比丘往诣佛所，<a id="a-Re"></a>稽首佛足，<a id="a-Rf"></a>退住一面，<a id="a-Rg"></a>白佛言：<a id="a-Rh"></a>“世尊说现法、<a id="a-Ri"></a>说灭炽然、<a id="a-Rj"></a>说不待时、<a id="a-Rk"></a>说正向、<a id="a-Rl"></a>说即此见、<a id="a-Rm"></a>说缘自觉。<a id="a-Rn"></a>世尊，<a id="a-Ro"></a>云何为现法乃至缘自觉？<a id="a-Rp"></a>”</p>
  <p id="aRq">佛告富留那：<a id="a-Rr"></a>“善哉！<a id="a-Rs"></a>富留那，<a id="a-Rt"></a>能作此问。<a id="a-Ru"></a>富留那，<a id="a-Rv"></a>谛听！<a id="a-Rw"></a>善思！<a id="a-Rx"></a>当为汝说。<a id="a-Ry"></a>富留那比丘，<a id="a-Rz"></a>眼见色已，<a id="a-S0"></a>觉知色、<a id="a-S1"></a>觉知色贪——我此内有眼识色贪，<a id="a-S2"></a>我此内有眼识色贪如实知。<a id="a-S3"></a>富留那，<a id="a-S4"></a>若眼见色已，<a id="a-S5"></a>觉知色、<a id="a-S6"></a>觉知色贪——我此内有眼识色贪如实知者，<a id="a-S7"></a>是名现见法。</p>
  <p id="aS8">“云何灭炽然？<a id="a-S9"></a>云何不待时？<a id="a-SA"></a>云何正向？<a id="a-SB"></a>云何即此见？<a id="a-SC"></a>云何缘自觉？<a id="a-SD"></a>富留那比丘，<a id="a-SE"></a>眼见色已，<a id="a-SF"></a>觉知色，<a id="a-SG"></a>不起色贪觉，<a id="a-SH"></a>我有内眼识色贪，<a id="a-SI"></a>不起色贪觉如实知。<a id="a-SJ"></a>若富留那比丘，<a id="a-SK"></a>眼见色已，<a id="a-SL"></a>觉知色、<a id="a-SM"></a>不起色贪觉；<a id="a-SN"></a>如实知色，<a id="a-SO"></a>不起色贪觉如实知，<a id="a-SP"></a>是名灭炽然、<a id="a-SQ"></a>不待时、<a id="a-SR"></a>正向、<a id="a-SS"></a>即此见、<a id="a-ST"></a>缘自觉。<a id="a-SU"></a>耳、<a id="a-SV"></a>鼻、<a id="a-SW"></a>舌、<a id="a-SX"></a>身、<a id="a-SY"></a>意亦复如是。<a id="a-SZ"></a>”</p>
  <p id="aSa">佛说此经已，<a id="a-Sb"></a>富留那比丘闻佛所说，<a id="a-Sc"></a>欢喜奉行。</p>
  <p id="aSd">如是我闻：<a id="a-Se"></a>一时，<a id="a-Sf"></a>佛在舍卫国祇树给孤独园。</p>
  <p id="aSg">尔时，<a id="a-Sh"></a>世尊告诸比丘：<a id="a-Si"></a>“言大海者，<a id="a-Sj"></a>愚夫所说，<a id="a-Sk"></a>非圣所说，<a id="a-Sl"></a>此大海小水耳！<a id="a-Sm"></a>云何圣所说海？<a id="a-Sn"></a>谓眼识色已，<a id="a-So"></a>爱念、<a id="a-Sp"></a>染著，<a id="a-Sq"></a>贪乐身、<a id="a-Sr"></a>口、<a id="a-Ss"></a>意业，<a id="a-St"></a>是名为海。<a id="a-Su"></a>一切世间阿修罗众乃至天、<a id="a-Sv"></a>人，<a id="a-Sw"></a>悉于其中贪乐沉没，<a id="a-Sx"></a>如狗肚藏，<a id="a-Sy"></a>如乱草蕴，<a id="a-Sz"></a>此世、<a id="a-T0"></a>他世绞结缠锁，<a id="a-T1"></a>亦复如是。<a id="a-T2"></a>耳识声、<a id="a-T3"></a>鼻识香、<a id="a-T4"></a>舌识味、<a id="a-T5"></a>身识触，<a id="a-T6"></a>此世、<a id="a-T7"></a>他世绞结缠锁，<a id="a-T8"></a>亦复如是。<a id="a-T9"></a>”</p>
  <p id="aTA">佛说此经已，<a id="a-TB"></a>诸比丘闻佛所说，<a id="a-TC"></a>欢喜奉行。</p>
  <p id="aTD">如身、<a id="a-TE"></a>口、<a id="a-TF"></a>意业，<a id="a-TG"></a>如是贪、<a id="a-TH"></a>恚、<a id="a-TI"></a>痴、<a id="a-TJ"></a>老、<a id="a-TK"></a>病、<a id="a-TL"></a>死，<a id="a-TM"></a>亦如是说。<a id="a-TN"></a>如五根三经、<a id="a-TO"></a>六根三经，<a id="a-TP"></a>亦如是说。</p>
  <p id="aTQ">如是我闻：<a id="a-TR"></a>一时，<a id="a-TS"></a>佛住舍卫国祇树给孤独园。</p>
  <p id="aTT">尔时，<a id="a-TU"></a>世尊告诸比丘：<a id="a-TV"></a>“所谓海者，<a id="a-TW"></a>世间愚夫所说，<a id="a-TX"></a>非圣所说，<a id="a-TY"></a>大海小水耳！<a id="a-TZ"></a>眼是人大海，<a id="a-Ta"></a>彼色为涛波，<a id="a-Tb"></a>若能堪忍色涛波者，<a id="a-Tc"></a>得度眼大海竟，<a id="a-Td"></a>于涛波回澓诸水、<a id="a-Te"></a>恶虫、<a id="a-Tf"></a>罗刹女鬼；<a id="a-Tg"></a>耳、<a id="a-Th"></a>鼻、<a id="a-Ti"></a>舌、<a id="a-Tj"></a>身、<a id="a-Tk"></a>意是人大海，<a id="a-Tl"></a>声、<a id="a-Tm"></a>香、<a id="a-Tn"></a>味、<a id="a-To"></a>触、<a id="a-Tp"></a>法为涛波，<a id="a-Tq"></a>若堪忍彼法涛波，<a id="a-Tr"></a>得度于意海竟，<a id="a-Ts"></a>于涛波回澓恶虫、<a id="a-Tt"></a>罗刹女鬼。<a id="a-Tu"></a>”</p>
  <p id="aTv">尔时，<a id="a-Tw"></a>世尊以偈颂曰：</p>
  <p id="aTx">“大海巨涛波，<a id="a-Ty"></a>恶虫罗刹怖，</p>
  <p id="aTz">难度而能度，<a id="a-U0"></a>集离永无余。</p>
  <p id="aU1">能断一切苦，<a id="a-U2"></a>不复受余有，</p>
  <p id="aU3">永之般涅槃，<a id="a-U4"></a>不复还放逸。<a id="a-U5"></a>”</p>
  <p id="aU6">佛说此经已，<a id="a-U7"></a>诸比丘闻佛所说，<a id="a-U8"></a>欢喜奉行。</p>
  <p id="aU9">如是我闻：<a id="a-UA"></a>一时，<a id="a-UB"></a>佛住舍卫国祇树给孤独园。</p>
  <p id="aUC">尔时，<a id="a-UD"></a>世尊告诸比丘：<a id="a-UE"></a>“我今当为汝等说苦集道迹、<a id="a-UF"></a>苦灭道迹。<a id="a-UG"></a>谛听！<a id="a-UH"></a>善思！<a id="a-UI"></a>当为汝说。</p>
  <p id="aUJ">“云何苦集道迹？<a id="a-UK"></a>缘眼、<a id="a-UL"></a>色，<a id="a-UM"></a>生眼识，<a id="a-UN"></a>三事和合触；<a id="a-UO"></a>缘触受，<a id="a-UP"></a>缘受爱，<a id="a-UQ"></a>缘爱取，<a id="a-UR"></a>缘取有，<a id="a-US"></a>缘有生，<a id="a-UT"></a>缘生，<a id="a-UU"></a>老、<a id="a-UV"></a>病、<a id="a-UW"></a>死、<a id="a-UX"></a>忧、<a id="a-UY"></a>悲、<a id="a-UZ"></a>恼苦集。<a id="a-Ua"></a>如是，<a id="a-Ub"></a>耳、<a id="a-Uc"></a>鼻、<a id="a-Ud"></a>舌、<a id="a-Ue"></a>身、<a id="a-Uf"></a>意亦复如是，<a id="a-Ug"></a>是名苦集道迹。</p>
  <p id="aUh">“云何苦灭道迹？<a id="a-Ui"></a>缘眼、<a id="a-Uj"></a>色，<a id="a-Uk"></a>生眼识，<a id="a-Ul"></a>三事和合触；<a id="a-Um"></a>触灭则受灭，<a id="a-Un"></a>受灭则爱灭，<a id="a-Uo"></a>爱灭则取灭，<a id="a-Up"></a>取灭则有灭，<a id="a-Uq"></a>有灭则生灭，<a id="a-Ur"></a>生灭则老、<a id="a-Us"></a>病、<a id="a-Ut"></a>死、<a id="a-Uu"></a>忧、<a id="a-Uv"></a>悲、<a id="a-Uw"></a>恼苦灭，<a id="a-Ux"></a>如是纯大苦聚灭。<a id="a-Uy"></a>耳、<a id="a-Uz"></a>鼻、<a id="a-V0"></a>舌、<a id="a-V1"></a>身、<a id="a-V2"></a>意亦如是说，<a id="a-V3"></a>是名苦灭道迹。<a id="a-V4"></a>”</p>
  <p id="aV5">佛说此经已，<a id="a-V6"></a>诸比丘闻佛所说，<a id="a-V7"></a>欢喜奉行。</p>
  <p id="aV8">如是我闻：<a id="a-V9"></a>一时，<a id="a-VA"></a>佛住舍卫国祇树给孤独园。</p>
  <p id="aVB">尔时，<a id="a-VC"></a>世尊告诸比丘：<a id="a-VD"></a>“我今当说涅槃道迹。<a id="a-VE"></a>云何为涅槃道迹？<a id="a-VF"></a>谓观察眼无常，<a id="a-VG"></a>若色、<a id="a-VH"></a>眼识、<a id="a-VI"></a>眼触因缘生受，<a id="a-VJ"></a>内觉若苦、<a id="a-VK"></a>若乐、<a id="a-VL"></a>不苦不乐，<a id="a-VM"></a>彼亦无常；<a id="a-VN"></a>耳、<a id="a-VO"></a>鼻、<a id="a-VP"></a>舌、<a id="a-VQ"></a>身、<a id="a-VR"></a>意亦复如是，<a id="a-VS"></a>是名涅槃道迹。<a id="a-VT"></a>”</p>
  <p id="aVU">佛说此经已，<a id="a-VV"></a>诸比丘闻佛所说，<a id="a-VW"></a>欢喜奉行。</p>
  <p id="aVX">如是我闻：<a id="a-VY"></a>一时，<a id="a-VZ"></a>佛住舍卫国祇树给孤独园。</p>
  <p id="aVa">尔时，<a id="a-Vb"></a>世尊告诸比丘：<a id="a-Vc"></a>“有似趣涅槃道迹。<a id="a-Vd"></a>云何为似趣涅槃道迹？<a id="a-Ve"></a>观察眼非我，<a id="a-Vf"></a>若色、<a id="a-Vg"></a>眼识、<a id="a-Vh"></a>眼触因缘生受，<a id="a-Vi"></a>内觉若苦、<a id="a-Vj"></a>若乐、<a id="a-Vk"></a>不苦不乐，<a id="a-Vl"></a>彼亦观察无常；<a id="a-Vm"></a>耳、<a id="a-Vn"></a>鼻、<a id="a-Vo"></a>舌、<a id="a-Vp"></a>身、<a id="a-Vq"></a>意亦复如是，<a id="a-Vr"></a>是名似趣涅槃道迹。<a id="a-Vs"></a>”</p>
  <p id="aVt">佛说此经已，<a id="a-Vu"></a>诸比丘闻佛所说，<a id="a-Vv"></a>欢喜奉行。</p>
  <p id="aVw">如是我闻：<a id="a-Vx"></a>一时，<a id="a-Vy"></a>佛住舍卫国祇树给孤独园。</p>
  <p id="aVz">尔时，<a id="a-W0"></a>世尊告诸比丘：<a id="a-W1"></a>“有趣一切取道迹。<a id="a-W2"></a>云何为趣一切取道迹？<a id="a-W3"></a>缘眼、<a id="a-W4"></a>色，<a id="a-W5"></a>生眼识，<a id="a-W6"></a>三事和合触；<a id="a-W7"></a>触缘受，<a id="a-W8"></a>受缘爱，<a id="a-W9"></a>爱缘取，<a id="a-WA"></a>取所取故。<a id="a-WB"></a>耳、<a id="a-WC"></a>鼻、<a id="a-WD"></a>舌、<a id="a-WE"></a>身、<a id="a-WF"></a>意亦复如是，<a id="a-WG"></a>取所取故，<a id="a-WH"></a>是名趣一切取道迹。</p>
  <p id="aWI">“云何断一切取道迹？<a id="a-WJ"></a>缘眼、<a id="a-WK"></a>色，<a id="a-WL"></a>生眼识，<a id="a-WM"></a>三事和合触；<a id="a-WN"></a>触灭则受灭，<a id="a-WO"></a>受灭则爱灭，<a id="a-WP"></a>爱灭则取灭；<a id="a-WQ"></a>如是知耳、<a id="a-WR"></a>鼻、<a id="a-WS"></a>舌、<a id="a-WT"></a>身、<a id="a-WU"></a>意亦复如是。<a id="a-WV"></a>”</p>
  <p id="aWW">佛说此经已，<a id="a-WX"></a>诸比丘闻佛所说，<a id="a-WY"></a>欢喜奉行。</p>
  <p id="aWZ">如是我闻：<a id="a-Wa"></a>一时，<a id="a-Wb"></a>佛住舍卫国祇树给孤独园。</p>
  <p id="aWc">尔时，<a id="a-Wd"></a>世尊告诸比丘：<a id="a-We"></a>“当知一切知法、<a id="a-Wf"></a>一切识法。<a id="a-Wg"></a>谛听！<a id="a-Wh"></a>善思！<a id="a-Wi"></a>当为汝说。<a id="a-Wj"></a>云何一切知法、<a id="a-Wk"></a>一切识法？<a id="a-Wl"></a>诸比丘，<a id="a-Wm"></a>眼是知法、<a id="a-Wn"></a>识法，<a id="a-Wo"></a>若色、<a id="a-Wp"></a>眼识、<a id="a-Wq"></a>眼触、<a id="a-Wr"></a>眼触因缘生受，<a id="a-Ws"></a>内觉若苦、<a id="a-Wt"></a>若乐、<a id="a-Wu"></a>不苦不乐，<a id="a-Wv"></a>彼一切是知法、<a id="a-Ww"></a>识法；<a id="a-Wx"></a>耳、<a id="a-Wy"></a>鼻、<a id="a-Wz"></a>舌、<a id="a-X0"></a>身、<a id="a-X1"></a>意亦复如是。<a id="a-X2"></a>”</p>
  <p id="aX3">佛说此经已，<a id="a-X4"></a>诸比丘闻佛所说，<a id="a-X5"></a>欢喜奉行。</p>
  <p id="aX6">如是我闻：<a id="a-X7"></a>一时，<a id="a-X8"></a>佛住舍卫国祇树给孤独园。</p>
  <p id="aX9">尔时，<a id="a-XA"></a>世尊告诸比丘：<a id="a-XB"></a>“我不说一法不知、<a id="a-XC"></a>不识而得究竟苦边。<a id="a-XD"></a>云何不说一法不知、<a id="a-XE"></a>不识而得究竟苦边？<a id="a-XF"></a>谓不说于眼不知、<a id="a-XG"></a>不识而得究竟苦边。<a id="a-XH"></a>若色、<a id="a-XI"></a>眼识、<a id="a-XJ"></a>眼触、<a id="a-XK"></a>眼触因缘生受，<a id="a-XL"></a>内觉若苦、<a id="a-XM"></a>若乐、<a id="a-XN"></a>不苦不乐亦复不说，<a id="a-XO"></a>不知不见而得究竟苦边；<a id="a-XP"></a>耳、<a id="a-XQ"></a>鼻、<a id="a-XR"></a>舌、<a id="a-XS"></a>身、<a id="a-XT"></a>意亦复如是。<a id="a-XU"></a>”</p>
  <p id="aXV">佛说此经已，<a id="a-XW"></a>诸比丘闻佛所说，<a id="a-XX"></a>欢喜奉行。</p>
  <p id="aXY">如是我闻：<a id="a-XZ"></a>一时，<a id="a-Xa"></a>佛住舍卫国祇树给孤独园。</p>
  <p id="aXb">尔时，<a id="a-Xc"></a>世尊告诸比丘：<a id="a-Xd"></a>“一切欲法应当断。<a id="a-Xe"></a>云何一切欲法应当断？<a id="a-Xf"></a>谓眼是一切欲法应当断，<a id="a-Xg"></a>若色、<a id="a-Xh"></a>眼识、<a id="a-Xi"></a>眼触、<a id="a-Xj"></a>眼触因缘生受，<a id="a-Xk"></a>内觉若苦、<a id="a-Xl"></a>若乐、<a id="a-Xm"></a>不苦不乐，<a id="a-Xn"></a>彼一切欲法应当断；<a id="a-Xo"></a>耳、<a id="a-Xp"></a>鼻、<a id="a-Xq"></a>舌、<a id="a-Xr"></a>身、<a id="a-Xs"></a>意亦复如是。<a id="a-Xt"></a>”</p>
  <p id="aXu">佛说此经已，<a id="a-Xv"></a>诸比丘闻佛所说，<a id="a-Xw"></a>欢喜奉行。</p>
  <p id="aXx">如是我闻：<a id="a-Xy"></a>一时，<a id="a-Xz"></a>佛住舍卫国祇树给孤独园。</p>
  <p id="aY0">尔时，<a id="a-Y1"></a>世尊告诸比丘：<a id="a-Y2"></a>“我不说一法不知、<a id="a-Y3"></a>不断而究竟苦边。<a id="a-Y4"></a>云何不说一法不知、<a id="a-Y5"></a>不断而究竟苦边？<a id="a-Y6"></a>谓不说眼不知、<a id="a-Y7"></a>不断而究竟苦边，<a id="a-Y8"></a>若色、<a id="a-Y9"></a>眼识、<a id="a-YA"></a>眼触、<a id="a-YB"></a>眼触因缘生受，<a id="a-YC"></a>内觉若苦、<a id="a-YD"></a>若乐、<a id="a-YE"></a>不苦不乐，<a id="a-YF"></a>彼一切不说不知、<a id="a-YG"></a>不断而究竟苦边；<a id="a-YH"></a>耳、<a id="a-YI"></a>鼻、<a id="a-YJ"></a>舌、<a id="a-YK"></a>身、<a id="a-YL"></a>意亦复如是。<a id="a-YM"></a>”</p>
  <p id="aYN">佛说此经已，<a id="a-YO"></a>诸比丘闻佛所说，<a id="a-YP"></a>欢喜奉行。</p>
  <p id="aYQ">如是我闻：<a id="a-YR"></a>一时，<a id="a-YS"></a>佛住舍卫国祇树给孤独园。</p>
  <p id="aYT">尔时，<a id="a-YU"></a>世尊告诸比丘：<a id="a-YV"></a>“我今当说断一切计。<a id="a-YW"></a>谛听！<a id="a-YX"></a>善思！<a id="a-YY"></a>当为汝说。<a id="a-YZ"></a>云何不计？<a id="a-Ya"></a>谓不计我见色，<a id="a-Yb"></a>不计眼我所，<a id="a-Yc"></a>不计相属，<a id="a-Yd"></a>若色、<a id="a-Ye"></a>眼识、<a id="a-Yf"></a>眼触、<a id="a-Yg"></a>眼触因缘生受，<a id="a-Yh"></a>内觉若苦、<a id="a-Yi"></a>若乐、<a id="a-Yj"></a>不苦不乐，<a id="a-Yk"></a>彼亦不计乐我、<a id="a-Yl"></a>我所，<a id="a-Ym"></a>不计乐、<a id="a-Yn"></a>相乐；<a id="a-Yo"></a>不计耳、<a id="a-Yp"></a>鼻、<a id="a-Yq"></a>舌、<a id="a-Yr"></a>身、<a id="a-Ys"></a>意亦复如是。<a id="a-Yt"></a>如是不计者，<a id="a-Yu"></a>于诸世间常无所取；<a id="a-Yv"></a>无所取故，<a id="a-Yw"></a>无所著；<a id="a-Yx"></a>无所著故，<a id="a-Yy"></a>自觉涅槃：<a id="a-Yz"></a>我生已尽，<a id="a-Z0"></a>梵行已立，<a id="a-Z1"></a>所作已作，<a id="a-Z2"></a>自知不受后有。<a id="a-Z3"></a>”</p>
  <p id="aZ4">佛说此经已，<a id="a-Z5"></a>诸比丘闻佛所说，<a id="a-Z6"></a>欢喜奉行。</p>
  <p id="aZ7">如上所说，<a id="a-Z8"></a>眼等不计，<a id="a-Z9"></a>一切事不计亦如是。</p>
  <p id="aZA">如是我闻：<a id="a-ZB"></a>一时，<a id="a-ZC"></a>佛住舍卫国祇树给孤独园。</p>
  <p id="aZD">尔时，<a id="a-ZE"></a>世尊告诸比丘：<a id="a-ZF"></a>“计者是病，<a id="a-ZG"></a>计者是痈，<a id="a-ZH"></a>计者是刺，<a id="a-ZI"></a>如来以不计住故，<a id="a-ZJ"></a>离病、<a id="a-ZK"></a>离痈、<a id="a-ZL"></a>离刺。<a id="a-ZM"></a>是故，<a id="a-ZN"></a>比丘欲求不计住，<a id="a-ZO"></a>离病、<a id="a-ZP"></a>离痈、<a id="a-ZQ"></a>离刺者，<a id="a-ZR"></a>彼比丘莫计眼我、<a id="a-ZS"></a>我所，<a id="a-ZT"></a>莫计眼相属，<a id="a-ZU"></a>莫计色、<a id="a-ZV"></a>眼识、<a id="a-ZW"></a>眼触、<a id="a-ZX"></a>眼触因缘生受，<a id="a-ZY"></a>内觉若苦、<a id="a-ZZ"></a>若乐、<a id="a-Za"></a>不苦不乐，<a id="a-Zb"></a>彼亦莫计是我、<a id="a-Zc"></a>我所、<a id="a-Zd"></a>相在；<a id="a-Ze"></a>耳、<a id="a-Zf"></a>鼻、<a id="a-Zg"></a>舌、<a id="a-Zh"></a>身、<a id="a-Zi"></a>意亦复如是。<a id="a-Zj"></a>比丘，<a id="a-Zk"></a>如是不计者，<a id="a-Zl"></a>眼无所取；<a id="a-Zm"></a>无所取故，<a id="a-Zn"></a>无所著；<a id="a-Zo"></a>无所著故，<a id="a-Zp"></a>自觉涅槃：<a id="a-Zq"></a>我生已尽，<a id="a-Zr"></a>梵行已立，<a id="a-Zs"></a>所作已作，<a id="a-Zt"></a>自知不受后有。<a id="a-Zu"></a>”</p>
  <p id="aZv">佛说此经已，<a id="a-Zw"></a>诸比丘闻佛所说，<a id="a-Zx"></a>欢喜奉行。</p>
  <p id="aZy">如眼等所说，<a id="a-Zz"></a>余一一事亦如是。</p>
  <p id="aa0">如是我闻：<a id="a-a1"></a>一时，<a id="a-a2"></a>佛住舍卫国祇树给孤独园。</p>
  <p id="aa3">尔时，<a id="a-a4"></a>世尊告诸比丘：<a id="a-a5"></a>“我今当说增长法、<a id="a-a6"></a>损灭法。</p>
  <p id="aa7">“云何增长法？<a id="a-a8"></a>谓缘眼、<a id="a-a9"></a>色，<a id="a-aA"></a>生眼识，<a id="a-aB"></a>三事和合触，<a id="a-aC"></a>触缘受，<a id="a-aD"></a>广说乃至纯大苦聚集，<a id="a-aE"></a>是名增长法；<a id="a-aF"></a>耳、<a id="a-aG"></a>鼻、<a id="a-aH"></a>舌、<a id="a-aI"></a>身、<a id="a-aJ"></a>意亦复如是，<a id="a-aK"></a>是名增长法。</p>
  <p id="aaL">“云何损灭法？<a id="a-aM"></a>缘眼、<a id="a-aN"></a>色，<a id="a-aO"></a>生眼识，<a id="a-aP"></a>三事和合触，<a id="a-aQ"></a>触灭则受灭，<a id="a-aR"></a>广说乃至纯大苦聚灭；<a id="a-aS"></a>耳、<a id="a-aT"></a>鼻、<a id="a-aU"></a>舌、<a id="a-aV"></a>身、<a id="a-aW"></a>意亦复如是，<a id="a-aX"></a>是名损灭法。<a id="a-aY"></a>”</p>
  <p id="aaZ">佛说此经已，<a id="a-aa"></a>诸比丘闻佛所说，<a id="a-ab"></a>欢喜奉行。</p>
  <p id="aac">如增长、<a id="a-ad"></a>损灭，<a id="a-ae"></a>如是起法、<a id="a-af"></a>处变易法、<a id="a-ag"></a>集法、<a id="a-ah"></a>灭法，<a id="a-ai"></a>亦如上说。</p>
  <p id="aaj">如是我闻：<a id="a-ak"></a>一时，<a id="a-al"></a>佛住舍卫国祇树给孤独园。</p>
  <p id="aam">尔时，<a id="a-an"></a>世尊告诸比丘：<a id="a-ao"></a>“我今当说有漏、<a id="a-ap"></a>无漏法。</p>
  <p id="aaq">“云何有漏法？<a id="a-ar"></a>谓眼色、<a id="a-as"></a>眼识、<a id="a-at"></a>眼触、<a id="a-au"></a>眼触因缘生受，<a id="a-av"></a>内觉若苦、<a id="a-aw"></a>若乐、<a id="a-ax"></a>不苦不乐；<a id="a-ay"></a>耳、<a id="a-az"></a>鼻、<a id="a-b0"></a>舌、<a id="a-b1"></a>身、<a id="a-b2"></a>意法、<a id="a-b3"></a>意识、<a id="a-b4"></a>意触、<a id="a-b5"></a>意触因缘生受，<a id="a-b6"></a>内觉若苦、<a id="a-b7"></a>若乐、<a id="a-b8"></a>不苦不乐，<a id="a-b9"></a>世俗者，<a id="a-bA"></a>是名有漏法。</p>
  <p id="abB">“云何无漏法？<a id="a-bC"></a>谓出世间意，<a id="a-bD"></a>若法、<a id="a-bE"></a>若意识、<a id="a-bF"></a>意触、<a id="a-bG"></a>意触因缘生受，<a id="a-bH"></a>内觉若苦、<a id="a-bI"></a>若乐、<a id="a-bJ"></a>不苦不乐，<a id="a-bK"></a>出世间者，<a id="a-bL"></a>是名无漏法。<a id="a-bM"></a>”</p>
  <p id="abN">佛说此经已，<a id="a-bO"></a>诸比丘闻佛所说，<a id="a-bP"></a>欢喜奉行。</p>
 </body>
</html>