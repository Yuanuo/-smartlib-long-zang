<!doctype html>
<html id="z3IBVGNtm" data-ver="2235">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第三十五</h1>
  <h2 id="a2">释奉钵品第二</h2>
  <p id="a3">【经】佛告舍利弗：<a id="a-4"></a>“若菩萨摩诃萨行般若波罗蜜，<a id="a-5"></a>能作是功德，<a id="a-6"></a>是时四天王皆大欢喜，<a id="a-7"></a>意念言：<a id="a-8"></a>‘我等当以四钵奉上菩萨，<a id="a-9"></a>如前天王奉先佛钵。<a id="a-A"></a>’”</p>
  <p id="aB">【论】问曰：<a id="a-C"></a>前品说已具足，<a id="a-D"></a>今何以重说？</p>
  <p id="aE">答曰：<a id="a-F"></a>前虽赞叹般若波罗蜜，<a id="a-G"></a>事未具足，<a id="a-H"></a>闻者无厌，<a id="a-I"></a>是故复说。</p>
  <p id="aJ">复次，<a id="a-K"></a>初品但赞般若波罗蜜力，<a id="a-L"></a>今赞行者能作是功德，<a id="a-M"></a>四天王等欢喜奉钵。</p>
  <p id="aN">复次，<a id="a-O"></a>以菩萨能具诸愿行，<a id="a-P"></a>故佛安慰劝进，<a id="a-Q"></a>言有此果报，<a id="a-R"></a>终不虚也。</p>
  <p id="aS">复次，<a id="a-T"></a>般若波罗蜜有二种果：<a id="a-U"></a>一者、<a id="a-V"></a>成佛度众生；<a id="a-W"></a>二者、<a id="a-X"></a>虽未成佛，<a id="a-Y"></a>受世间果报。<a id="a-Z"></a>转轮圣王、<a id="a-a"></a>释梵天王主三千世界，<a id="a-b"></a>世间福乐供养之事，<a id="a-c"></a>悉皆备足；<a id="a-d"></a>今以世间果报以示众生，<a id="a-e"></a>故说是事。</p>
  <p id="af">复次，<a id="a-g"></a>世间欲成大业，<a id="a-h"></a>多有坏乱者；<a id="a-i"></a>菩萨则不然，<a id="a-j"></a>内心既定，<a id="a-k"></a>外事亦应。<a id="a-l"></a>如是等因缘，<a id="a-m"></a>故说此品。</p>
  <p id="an">问曰：<a id="a-o"></a>菩萨增益六波罗蜜时，<a id="a-p"></a>诸天世人何因缘故喜？</p>
  <p id="aq">答曰：<a id="a-r"></a>诸天皆因十善、<a id="a-s"></a>四禅、<a id="a-t"></a>四无量故生；<a id="a-u"></a>是诸功德，<a id="a-v"></a>皆由诸佛菩萨故有。<a id="a-w"></a>若佛出世，<a id="a-x"></a>增益诸天众，<a id="a-y"></a>减损阿修罗种；<a id="a-z"></a>若佛不在世，<a id="a-10"></a>阿修罗种多，<a id="a-11"></a>诸天减少；<a id="a-12"></a>以种杂福不清净故。<a id="a-13"></a>若诸佛出世，<a id="a-14"></a>能断诸天疑网，<a id="a-15"></a>能成大事。<a id="a-16"></a>如释提桓因命欲终时，<a id="a-17"></a>心怀怖畏，<a id="a-18"></a>求佛自救，<a id="a-19"></a>遍不知处。<a id="a-1A"></a>虽见出家之人，<a id="a-1B"></a>山泽间处所供养者，<a id="a-1C"></a>皆亦不能断其疑网。<a id="a-1D"></a>尔时，<a id="a-1E"></a>毗首羯磨天白释提桓因言：<a id="a-1F"></a>“尸毗王苦行奇特，<a id="a-1G"></a>世所希有！<a id="a-1H"></a>诸智人言，<a id="a-1I"></a>是人不久当得作佛！<a id="a-1J"></a>”释提桓因言：<a id="a-1K"></a>“是事难辨，<a id="a-1L"></a>何以知之？<a id="a-1M"></a>如鱼子、<a id="a-1N"></a>庵罗树华、<a id="a-1O"></a>发心菩萨，<a id="a-1P"></a>是三事因时虽多，<a id="a-1Q"></a>成果甚少。<a id="a-1R"></a>今当试之！<a id="a-1S"></a>”帝释自化为鹰，<a id="a-1T"></a>毗首羯磨化作鸽，<a id="a-1U"></a>鸽投于王，<a id="a-1V"></a>王自割身肉，<a id="a-1W"></a>乃至举身上称以代鸽命，<a id="a-1X"></a>地为震动。<a id="a-1Y"></a>是时释提桓因等心大欢喜，<a id="a-1Z"></a>散众天华，<a id="a-1a"></a>叹未曾有：<a id="a-1b"></a>“如是决定大心，<a id="a-1c"></a>成佛不久！<a id="a-1d"></a>”</p>
  <p id="a1e">复次，<a id="a-1f"></a>凡人肉眼，<a id="a-1g"></a>无有智慧，<a id="a-1h"></a>苦身求财，<a id="a-1i"></a>以自生活；<a id="a-1j"></a>闻菩萨增益六波罗蜜，<a id="a-1k"></a>成佛不久，<a id="a-1l"></a>犹尚欢喜，<a id="a-1m"></a>何况诸天！</p>
  <p id="a1n">问曰：<a id="a-1o"></a>四天王天、<a id="a-1p"></a>三十三天，<a id="a-1q"></a>有阿修罗难；<a id="a-1r"></a>上诸天等无有此患，<a id="a-1s"></a>何以欢喜？</p>
  <p id="a1t">答曰：<a id="a-1u"></a>上诸天虽无阿修罗患，<a id="a-1v"></a>若佛不出世，<a id="a-1w"></a>生其天上者少；<a id="a-1x"></a>设有生者，<a id="a-1y"></a>五欲不妙。<a id="a-1z"></a>所以者何？<a id="a-20"></a>但修不净福故。<a id="a-21"></a>色界诸天宫殿，<a id="a-22"></a>光明寿命，<a id="a-23"></a>亦复如是。</p>
  <p id="a24">复次，<a id="a-25"></a>诸天中有智慧者，<a id="a-26"></a>能知禅味、<a id="a-27"></a>五欲，<a id="a-28"></a>悉皆无常；<a id="a-29"></a>唯佛出世，<a id="a-2A"></a>能令得常乐涅槃。<a id="a-2B"></a>以世间乐、<a id="a-2C"></a>涅槃乐，<a id="a-2D"></a>皆由佛菩萨得，<a id="a-2E"></a>是故欢喜。<a id="a-2F"></a>譬如甘美果树，<a id="a-2G"></a>茂盛成就，<a id="a-2H"></a>人大欢喜；<a id="a-2I"></a>以树有种种利益，<a id="a-2J"></a>有庇其荫者，<a id="a-2K"></a>有用其华，<a id="a-2L"></a>食其果实。<a id="a-2M"></a>菩萨亦如是，<a id="a-2N"></a>能以离不善法荫，<a id="a-2O"></a>遮三恶苦热；<a id="a-2P"></a>能与人天富乐之华，<a id="a-2Q"></a>令诸贤圣得三乘之果，<a id="a-2R"></a>是故欢喜。</p>
  <p id="a2S">问曰：<a id="a-2T"></a>诸天供养事多，<a id="a-2U"></a>何以奉钵？</p>
  <p id="a2V">答曰：<a id="a-2W"></a>四天王奉钵，<a id="a-2X"></a>余天供养。<a id="a-2Y"></a>诸天供养，<a id="a-2Z"></a>各有定法：<a id="a-2a"></a>如佛初生时，<a id="a-2b"></a>释提桓因以天衣奉承佛身，<a id="a-2c"></a>梵天王躬自执盖，<a id="a-2d"></a>四天王四边防护。<a id="a-2e"></a>净居诸天欲令菩萨生厌离心故，<a id="a-2f"></a>化作老、<a id="a-2g"></a>病、<a id="a-2h"></a>死人，<a id="a-2i"></a>及沙门形。<a id="a-2j"></a>又出家时，<a id="a-2k"></a>四天王敕使者捧举马足，<a id="a-2l"></a>自四边侍护菩萨。<a id="a-2m"></a>天帝释取发，<a id="a-2n"></a>于其天上城东门外立发塔；<a id="a-2o"></a>又持菩萨宝衣，<a id="a-2p"></a>于城南门外立衣塔；<a id="a-2q"></a>佛至树下时，<a id="a-2r"></a>奉上好草。<a id="a-2s"></a>执金刚菩萨，<a id="a-2t"></a>常执金刚卫护菩萨。<a id="a-2u"></a>梵天王请佛转法轮。<a id="a-2v"></a>如是等，<a id="a-2w"></a>各有常法。<a id="a-2x"></a>以是故，<a id="a-2y"></a>四天王奉钵。<a id="a-2z"></a>四钵义，<a id="a-30"></a>如先说。</p>
  <p id="a31">问曰：<a id="a-32"></a>佛一身何以受四钵？</p>
  <p id="a33">答曰：<a id="a-34"></a>四王力等，<a id="a-35"></a>不可偏受一人。<a id="a-36"></a>又令见佛神力，<a id="a-37"></a>合四钵为一，<a id="a-38"></a>心喜信净，<a id="a-39"></a>作是念：<a id="a-3A"></a>“我等从菩萨初生，<a id="a-3B"></a>至今成佛，<a id="a-3C"></a>所修供养，<a id="a-3D"></a>功德不虚。<a id="a-3E"></a>”</p>
  <p id="a3F">问曰：<a id="a-3G"></a>四天王寿命五百岁，<a id="a-3H"></a>菩萨过无量阿僧祇劫然后成佛；<a id="a-3I"></a>今之四天，<a id="a-3J"></a>非是后天，<a id="a-3K"></a>何以故喜？</p>
  <p id="a3L">答曰：<a id="a-3M"></a>同一姓故。<a id="a-3N"></a>譬如贵姓胤流百世，<a id="a-3O"></a>不以远故为异。<a id="a-3P"></a>或时行者，<a id="a-3Q"></a>见菩萨增益六波罗蜜时，<a id="a-3R"></a>心作是愿：<a id="a-3S"></a>“是菩萨成佛时，<a id="a-3T"></a>我当奉钵，<a id="a-3U"></a>是故得生。<a id="a-3V"></a>”</p>
  <p id="a3W">复次，<a id="a-3X"></a>四天王寿五百岁；<a id="a-3Y"></a>人间五十岁，<a id="a-3Z"></a>为四天王处一日一夜；<a id="a-3a"></a>亦三十日为一月，<a id="a-3b"></a>十二月为一岁；<a id="a-3c"></a>以此岁寿五百岁，<a id="a-3d"></a>为人间九百万岁。<a id="a-3e"></a>菩萨能作是功德者，<a id="a-3f"></a>或近成佛，<a id="a-3g"></a>初生四天王足可得值。</p>
  <p id="a3h">问曰：<a id="a-3i"></a>如摩诃衍经中说：<a id="a-3j"></a>有佛以喜为食，<a id="a-3k"></a>不食揣食。<a id="a-3l"></a>如天王佛衣服仪容，<a id="a-3m"></a>与白衣无异，<a id="a-3n"></a>不须钵食，<a id="a-3o"></a>何以言四天王定应奉钵？</p>
  <p id="a3p">答曰：<a id="a-3q"></a>定者，<a id="a-3r"></a>为用钵者故，<a id="a-3s"></a>不说不用。</p>
  <p id="a3t">复次，<a id="a-3u"></a>用钵诸佛多，<a id="a-3v"></a>不用钵者少，<a id="a-3w"></a>是故以多为定。</p>
  <p id="a3x">【经】“三十三天，<a id="a-3y"></a>乃至他化自在天，<a id="a-3z"></a>亦皆欢喜，<a id="a-40"></a>意念言：<a id="a-41"></a>‘我等当给侍供养菩萨，<a id="a-42"></a>减损阿修罗种，<a id="a-43"></a>增益诸天众。<a id="a-44"></a>’三千大千世界，<a id="a-45"></a>四天王天乃至阿迦尼吒天，<a id="a-46"></a>皆大欢喜，<a id="a-47"></a>意念言：<a id="a-48"></a>‘我等当请是菩萨转法轮。<a id="a-49"></a>’”</p>
  <p id="a4A">【论】释曰：<a id="a-4B"></a>是诸天等，<a id="a-4C"></a>以华香缨络，<a id="a-4D"></a>礼拜恭敬，<a id="a-4E"></a>听法赞叹等供养，<a id="a-4F"></a>亦作是念：<a id="a-4G"></a>“人修净福，<a id="a-4H"></a>阿修罗种减，<a id="a-4I"></a>增益三十三天，<a id="a-4J"></a>我诸天亦得增益。<a id="a-4K"></a>”</p>
  <p id="a4L">问曰：<a id="a-4M"></a>上六种天已说，<a id="a-4N"></a>何以故更说三千大千世界中，<a id="a-4O"></a>乃至阿迦尼吒天欢喜供养？</p>
  <p id="a4P">答曰：<a id="a-4Q"></a>先说一须弥山上六天，<a id="a-4R"></a>此说三千大千世界诸天；<a id="a-4S"></a>先但说欲界，<a id="a-4T"></a>今此说欲界、<a id="a-4U"></a>色界诸天请佛转法轮；<a id="a-4V"></a>上虽说净居诸天种种供养劝助，<a id="a-4W"></a>今请转法轮事大故。</p>
  <p id="a4X">问曰：<a id="a-4Y"></a>三藏中，<a id="a-4Z"></a>但说梵天请转法轮，<a id="a-4a"></a>今何以说四天王乃至阿迦尼吒天？</p>
  <p id="a4b">答曰：<a id="a-4c"></a>欲界天近故前来。<a id="a-4d"></a>色界都名为梵，<a id="a-4e"></a>若说梵王请佛，<a id="a-4f"></a>已说余天。<a id="a-4g"></a>又梵为色界初门，<a id="a-4h"></a>说初故后亦说。</p>
  <p id="a4i">复次，<a id="a-4j"></a>众生有佛无佛，<a id="a-4k"></a>常识梵天，<a id="a-4l"></a>以梵天为世间祖父，<a id="a-4m"></a>为世人故说梵天。</p>
  <p id="a4n">法轮相，<a id="a-4o"></a>如先说。</p>
  <p id="a4p">【经】“舍利弗，<a id="a-4q"></a>是菩萨摩诃萨行般若波罗蜜，<a id="a-4r"></a>增益六波罗蜜时；<a id="a-4s"></a>诸善男子、<a id="a-4t"></a>善女人，<a id="a-4u"></a>各各欢喜，<a id="a-4v"></a>意念言：<a id="a-4w"></a>‘我等当为是人作父母、<a id="a-4x"></a>妻子、<a id="a-4y"></a>亲族、<a id="a-4z"></a>知识。<a id="a-50"></a>’”</p>
  <p id="a51">【论】问曰：<a id="a-52"></a>前已说能作是功德，<a id="a-53"></a>今何以复说增益六波罗蜜？</p>
  <p id="a54">答曰：<a id="a-55"></a>先说总相，<a id="a-56"></a>今说别相。</p>
  <p id="a57">复次，<a id="a-58"></a>前所说功德中（前品中功德也）种种无量，<a id="a-59"></a>闻者厌倦；<a id="a-5A"></a>今但略说六波罗蜜，<a id="a-5B"></a>则尽摄诸功德。</p>
  <p id="a5C">复次，<a id="a-5D"></a>为天说故，<a id="a-5E"></a>能作诸功德；<a id="a-5F"></a>为人说故，<a id="a-5G"></a>增益六波罗蜜。<a id="a-5H"></a>何以知之？<a id="a-5I"></a>如后说善男子、<a id="a-5J"></a>善女人，<a id="a-5K"></a>以是故知。</p>
  <p id="a5L">问曰：<a id="a-5M"></a>四天王天，<a id="a-5N"></a>乃至阿迦尼吒天，<a id="a-5O"></a>何以不说善天，<a id="a-5P"></a>而但人中说善男子、<a id="a-5Q"></a>善女人？</p>
  <p id="a5R">答曰：<a id="a-5S"></a>诸天皆有天眼、<a id="a-5T"></a>天耳、<a id="a-5U"></a>他心智，<a id="a-5V"></a>知供养菩萨，<a id="a-5W"></a>故不别说其善。<a id="a-5X"></a>人以肉眼，<a id="a-5Y"></a>无知善者，<a id="a-5Z"></a>能知供养，<a id="a-5a"></a>以少故别说善者。<a id="a-5b"></a>善者，<a id="a-5c"></a>从佛闻法，<a id="a-5d"></a>或从弟子、<a id="a-5e"></a>菩萨闻，<a id="a-5f"></a>或闻受记当作佛，<a id="a-5g"></a>又闻佛赞叹其名者，<a id="a-5h"></a>故知修善。</p>
  <p id="a5i">问曰：<a id="a-5j"></a>何以但说男子、<a id="a-5k"></a>女人善，<a id="a-5l"></a>不说二根、<a id="a-5m"></a>无根者善？</p>
  <p id="a5n">答曰：<a id="a-5o"></a>无根，<a id="a-5p"></a>所谓无得道根，<a id="a-5q"></a>是故不说。<a id="a-5r"></a>如毗尼中不得出家，<a id="a-5s"></a>以其失男女相故。<a id="a-5t"></a>其心不定，<a id="a-5u"></a>以小因缘故便瞋；<a id="a-5v"></a>结使多故，<a id="a-5w"></a>著于世事；<a id="a-5x"></a>多怀疑网，<a id="a-5y"></a>不乐道法；<a id="a-5z"></a>虽能少修福事，<a id="a-60"></a>智慧浅薄，<a id="a-61"></a>不能深入；<a id="a-62"></a>本性转易，<a id="a-63"></a>是故不说。<a id="a-64"></a>声闻法如是说。<a id="a-65"></a>摩诃衍中，<a id="a-66"></a>譬如大海，<a id="a-67"></a>无所不容；<a id="a-68"></a>是无根人或时修善，<a id="a-69"></a>但以少故不说。<a id="a-6A"></a>所谓少者，<a id="a-6B"></a>于男女中，<a id="a-6C"></a>是人最少，<a id="a-6D"></a>是人修善者少。<a id="a-6E"></a>譬如白人，<a id="a-6F"></a>虽鬓发黡子黑，<a id="a-6G"></a>不名黑人。<a id="a-6H"></a>二根人结使多杂，<a id="a-6I"></a>亦行男事，<a id="a-6J"></a>亦行女事，<a id="a-6K"></a>其心邪曲，<a id="a-6L"></a>难可勉济；<a id="a-6M"></a>譬如稠林曳木，<a id="a-6N"></a>曲者难出。<a id="a-6O"></a>又如阿修罗，<a id="a-6P"></a>其心不端故，<a id="a-6Q"></a>常疑于佛，<a id="a-6R"></a>谓佛助天。<a id="a-6S"></a>佛为说五众，<a id="a-6T"></a>谓有六众，<a id="a-6U"></a>不为说一；<a id="a-6V"></a>若说四谛，<a id="a-6W"></a>谓有五谛，<a id="a-6X"></a>不说一事。<a id="a-6Y"></a>二根人亦如是，<a id="a-6Z"></a>心多邪曲故，<a id="a-6a"></a>不任得道。<a id="a-6b"></a>以是故，<a id="a-6c"></a>但说男子、<a id="a-6d"></a>女人中善者。<a id="a-6e"></a>善相者，<a id="a-6f"></a>有慈悲心，<a id="a-6g"></a>能忍恶骂。<a id="a-6h"></a>如法句骂品中说：<a id="a-6i"></a>能忍恶骂人，<a id="a-6j"></a>是为人中上！<a id="a-6k"></a>譬如好良马，<a id="a-6l"></a>可中为王乘。</p>
  <p id="a6m">复次，<a id="a-6n"></a>以五种邪语，<a id="a-6o"></a>及鞭杖、<a id="a-6p"></a>打害、<a id="a-6q"></a>缚系等，<a id="a-6r"></a>不能毁坏其心，<a id="a-6s"></a>是名为善相。</p>
  <p id="a6t">复次，<a id="a-6u"></a>三业无失，<a id="a-6v"></a>乐于善人，<a id="a-6w"></a>不毁他善，<a id="a-6x"></a>不显己德；<a id="a-6y"></a>随顺众人，<a id="a-6z"></a>不说他过；<a id="a-70"></a>不著世乐，<a id="a-71"></a>不求名誉，<a id="a-72"></a>信乐道德之乐；<a id="a-73"></a>自业清净，<a id="a-74"></a>不恼众生；<a id="a-75"></a>心贵实法，<a id="a-76"></a>轻贱世事；<a id="a-77"></a>唯好直言，<a id="a-78"></a>不随他诳；<a id="a-79"></a>为一切众生得乐故，<a id="a-7A"></a>自舍己乐；<a id="a-7B"></a>令一切众生得离苦故，<a id="a-7C"></a>以身代之。<a id="a-7D"></a>如是等无量，<a id="a-7E"></a>名为善人相；<a id="a-7F"></a>是相多在男、<a id="a-7G"></a>女，<a id="a-7H"></a>故说善男子、<a id="a-7I"></a>善女人。</p>
  <p id="a7J">问曰：<a id="a-7K"></a>善男子、<a id="a-7L"></a>善女人，<a id="a-7M"></a>何因能作是愿？</p>
  <p id="a7N">答曰：<a id="a-7O"></a>善男子、<a id="a-7P"></a>善女人，<a id="a-7Q"></a>自知福薄，<a id="a-7R"></a>智慧鲜少；<a id="a-7S"></a>近习菩萨，<a id="a-7T"></a>欲求过度。<a id="a-7U"></a>譬如沉石虽重，<a id="a-7V"></a>依船得度。<a id="a-7W"></a>又善男子、<a id="a-7X"></a>善女人，<a id="a-7Y"></a>闻菩萨不从一世、<a id="a-7Z"></a>二世而得成道，<a id="a-7a"></a>无央数世往来生死！<a id="a-7b"></a>便作是念：<a id="a-7c"></a>“我当与为因缘。<a id="a-7d"></a>”</p>
  <p id="a7e">复次，<a id="a-7f"></a>菩萨积德厚故，<a id="a-7g"></a>在所生处，<a id="a-7h"></a>众生皆来敬仰菩萨，<a id="a-7i"></a>以蒙利益重故。<a id="a-7j"></a>若见菩萨舍寿，<a id="a-7k"></a>则生是愿：<a id="a-7l"></a>“我当与菩萨作父母、<a id="a-7m"></a>妻子、<a id="a-7n"></a>眷属。<a id="a-7o"></a>”所以者何？<a id="a-7p"></a>知习近善人，<a id="a-7q"></a>增益功德故；<a id="a-7r"></a>譬如积集众香，<a id="a-7s"></a>香气转多。</p>
  <p id="a7t">如菩萨先世为国王太子，<a id="a-7u"></a>见阎浮提人贫穷，<a id="a-7v"></a>欲求如意珠，<a id="a-7w"></a>入于大海，<a id="a-7x"></a>至龙王宫。<a id="a-7y"></a>龙见太子威德殊妙，<a id="a-7z"></a>即起迎逆，<a id="a-80"></a>延前供养而问之言：<a id="a-81"></a>“何能远来？<a id="a-82"></a>”太子答曰：<a id="a-83"></a>“我怜愍阎浮提众生故，<a id="a-84"></a>欲求如意宝珠以饶益之！<a id="a-85"></a>”龙言：<a id="a-86"></a>“能住我宫，<a id="a-87"></a>受供一月，<a id="a-88"></a>当以相与！<a id="a-89"></a>”太子即住一月，<a id="a-8A"></a>为龙王赞叹多闻，<a id="a-8B"></a>龙即与珠；<a id="a-8C"></a>是如意珠，<a id="a-8D"></a>能雨一由旬。<a id="a-8E"></a>龙言：<a id="a-8F"></a>“太子有相，<a id="a-8G"></a>不久作佛，<a id="a-8H"></a>我当作多闻第一弟子。<a id="a-8I"></a>”时太子复至一龙宫得珠，<a id="a-8J"></a>雨二由旬，<a id="a-8K"></a>二月赞叹神通力。<a id="a-8L"></a>龙言：<a id="a-8M"></a>“太子作佛不久，<a id="a-8N"></a>我当作神足第一弟子。<a id="a-8O"></a>”复至一龙宫得珠，<a id="a-8P"></a>雨三由旬，<a id="a-8Q"></a>三月赞叹智慧。<a id="a-8R"></a>龙言：<a id="a-8S"></a>“太子作佛不久，<a id="a-8T"></a>我当作智慧第一弟子。<a id="a-8U"></a>”诸龙与珠已，<a id="a-8V"></a>言：<a id="a-8W"></a>“尽汝寿命，<a id="a-8X"></a>珠当还我。<a id="a-8Y"></a>”菩萨许之。<a id="a-8Z"></a>太子得珠，<a id="a-8a"></a>至阎浮提，<a id="a-8b"></a>一珠能雨饮食，<a id="a-8c"></a>一珠能雨衣服，<a id="a-8d"></a>一珠能雨七宝，<a id="a-8e"></a>利益众生。</p>
  <p id="a8f">又如须摩提菩萨，<a id="a-8g"></a>见燃灯佛，<a id="a-8h"></a>从须罗婆女买五茎华，<a id="a-8i"></a>不肯与之，<a id="a-8j"></a>即以五百金钱得五茎华，<a id="a-8k"></a>女犹不与而要之言：<a id="a-8l"></a>“愿我世世常为君妻，<a id="a-8m"></a>当以相与！<a id="a-8n"></a>”菩萨以供养佛故，<a id="a-8o"></a>即便许之。</p>
  <p id="a8p">又妙光菩萨，<a id="a-8q"></a>长者女见其身有二十八相，<a id="a-8r"></a>生爱敬心，<a id="a-8s"></a>住在门下。<a id="a-8t"></a>菩萨既到，<a id="a-8u"></a>女即解颈琉璃珠，<a id="a-8v"></a>著菩萨钵中，<a id="a-8w"></a>心作是愿：<a id="a-8x"></a>“我当世世为此人妇！<a id="a-8y"></a>”此女二百五十劫中，<a id="a-8z"></a>集诸功德；<a id="a-90"></a>后生喜见淫女园莲华中，<a id="a-91"></a>喜见养育为女；<a id="a-92"></a>至年十四，<a id="a-93"></a>女工、<a id="a-94"></a>世智，<a id="a-95"></a>皆悉备足。<a id="a-96"></a>尔时，<a id="a-97"></a>有阎浮提王，<a id="a-98"></a>名为财主，<a id="a-99"></a>太子名德主，<a id="a-9A"></a>有大悲心，<a id="a-9B"></a>时出城入园游观，<a id="a-9C"></a>诸淫女等导引歌赞。<a id="a-9D"></a>德主太子散诸宝物、<a id="a-9E"></a>衣服、<a id="a-9F"></a>饮食，<a id="a-9G"></a>譬如龙雨，<a id="a-9H"></a>无不周遍。<a id="a-9I"></a>喜德女见太子，<a id="a-9J"></a>自造歌偈而赞太子，<a id="a-9K"></a>爱眼视之，<a id="a-9L"></a>目未曾眴，<a id="a-9M"></a>而自发言：<a id="a-9N"></a>“世间之事，<a id="a-9O"></a>我悉知之，<a id="a-9P"></a>以我此身，<a id="a-9Q"></a>奉给太子！<a id="a-9R"></a>”太子问言：<a id="a-9S"></a>“汝为属谁？<a id="a-9T"></a>若有所属，<a id="a-9U"></a>此非我宜！<a id="a-9V"></a>”尔时，<a id="a-9W"></a>喜见淫女答太子言：<a id="a-9X"></a>“我女生年日月时节，<a id="a-9Y"></a>皆与太子同。<a id="a-9Z"></a>此女非我腹生，<a id="a-9a"></a>我晨朝入园，<a id="a-9b"></a>见莲华中有此女生，<a id="a-9c"></a>我因养育，<a id="a-9d"></a>畜以为女，<a id="a-9e"></a>无以我故而轻此女！<a id="a-9f"></a>此女六十四能，<a id="a-9g"></a>无不悉备；<a id="a-9h"></a>女工技术，<a id="a-9i"></a>经书医方，<a id="a-9j"></a>皆悉了达；<a id="a-9k"></a>常怀惭愧，<a id="a-9l"></a>内心忠直，<a id="a-9m"></a>无有嫉妒，<a id="a-9n"></a>无邪淫想。<a id="a-9o"></a>我女德仪如是，<a id="a-9p"></a>太子必应纳之！<a id="a-9q"></a>”德主太子答语女言：<a id="a-9r"></a>“姊！<a id="a-9s"></a>我发阿耨多罗三藐三菩提心，<a id="a-9t"></a>修菩萨道，<a id="a-9u"></a>无所爱惜，<a id="a-9v"></a>国财、<a id="a-9w"></a>妻子、<a id="a-9x"></a>象马、<a id="a-9y"></a>七珍，<a id="a-9z"></a>有所求索，<a id="a-A0"></a>不逆人意。<a id="a-A1"></a>若汝生男女及以汝身，<a id="a-A2"></a>有人求者，<a id="a-A3"></a>当以施之，<a id="a-A4"></a>莫生忧悔！<a id="a-A5"></a>或时舍汝出家，<a id="a-A6"></a>为佛弟子，<a id="a-A7"></a>净居山薮，<a id="a-A8"></a>汝亦勿愁！<a id="a-A9"></a>”喜德女答言：<a id="a-AA"></a>“假令地狱火来，<a id="a-AB"></a>烧灭我身，<a id="a-AC"></a>终亦不悔！<a id="a-AD"></a>我亦不为淫欲戏乐故而以相好，<a id="a-AE"></a>我为劝助阿耨多罗三藐三菩提故奉事正士！<a id="a-AF"></a>”女又白太子言：<a id="a-AG"></a>“我昨夜梦见妙日身佛，<a id="a-AH"></a>坐道树下，<a id="a-AI"></a>共往观之！<a id="a-AJ"></a>”太子见女端正，<a id="a-AK"></a>又闻佛出，<a id="a-AL"></a>以此二因缘故，<a id="a-AM"></a>共载一车，<a id="a-AN"></a>俱诣佛所。<a id="a-AO"></a>佛为说法，<a id="a-AP"></a>太子得无量陀罗尼门，<a id="a-AQ"></a>女得调伏心志。<a id="a-AR"></a>太子尔时，<a id="a-AS"></a>以五百宝华供养于佛，<a id="a-AT"></a>以求阿耨多罗三藐三菩提。<a id="a-AU"></a>太子白父王言：<a id="a-AV"></a>“我得见妙日身佛，<a id="a-AW"></a>大得善利！<a id="a-AX"></a>”父王闻已，<a id="a-AY"></a>舍所爱重之物以与太子，<a id="a-AZ"></a>与其官属国内人民，<a id="a-Aa"></a>俱诣佛所。<a id="a-Ab"></a>佛为说法，<a id="a-Ac"></a>王得一切法无闇灯陀罗尼。<a id="a-Ad"></a>时王思惟：<a id="a-Ae"></a>“不可以白衣法摄治国土，<a id="a-Af"></a>受于五欲而可得道！<a id="a-Ag"></a>”作是思惟已，<a id="a-Ah"></a>立德主太子为王，<a id="a-Ai"></a>出家求道。<a id="a-Aj"></a>是时太子，<a id="a-Ak"></a>于月十五日六宝来应，<a id="a-Al"></a>喜德妻变为宝女。</p>
  <p id="aAm">如不可思议经中广说如是等因缘。<a id="a-An"></a>故知善男子、<a id="a-Ao"></a>善女人，<a id="a-Ap"></a>世世愿为菩萨父母、<a id="a-Aq"></a>妻子、<a id="a-Ar"></a>眷属。</p>
  <p id="aAs">【经】“尔时，<a id="a-At"></a>四天王天，<a id="a-Au"></a>乃至阿迦尼吒天，<a id="a-Av"></a>皆大欢喜，<a id="a-Aw"></a>各自念言：<a id="a-Ax"></a>‘我等当作方便，<a id="a-Ay"></a>令是菩萨离于淫欲，<a id="a-Az"></a>从初发意常作童真，<a id="a-B0"></a>莫使与色欲共会！<a id="a-B1"></a>若受五欲，<a id="a-B2"></a>障生梵天，<a id="a-B3"></a>何况阿耨多罗三藐三菩提！<a id="a-B4"></a>’以是故，<a id="a-B5"></a>舍利弗，<a id="a-B6"></a>菩萨摩诃萨断淫欲出家者，<a id="a-B7"></a>应得阿耨多罗三藐三菩提，<a id="a-B8"></a>非不断。<a id="a-B9"></a>”</p>
  <p id="aBA">【论】问曰：<a id="a-BB"></a>诸天何以作是愿？</p>
  <p id="aBC">答曰：<a id="a-BD"></a>世间中五欲第一，<a id="a-BE"></a>无不爱乐；<a id="a-BF"></a>于五欲中，<a id="a-BG"></a>触为第一，<a id="a-BH"></a>能系人心；<a id="a-BI"></a>如人堕在深泥，<a id="a-BJ"></a>难可拯济。<a id="a-BK"></a>以是故，<a id="a-BL"></a>诸天方便，<a id="a-BM"></a>令菩萨远离淫欲。</p>
  <p id="aBN">复次，<a id="a-BO"></a>若受余欲，<a id="a-BP"></a>犹不失智慧；<a id="a-BQ"></a>淫欲会时，<a id="a-BR"></a>身心荒迷，<a id="a-BS"></a>无所省觉，<a id="a-BT"></a>深著自没！<a id="a-BU"></a>以是故，<a id="a-BV"></a>诸天令菩萨离之。</p>
  <p id="aBW">问曰：<a id="a-BX"></a>云何令离？</p>
  <p id="aBY">答曰：<a id="a-BZ"></a>如释迦文菩萨，<a id="a-Ba"></a>在净饭王宫，<a id="a-Bb"></a>欲出城游观，<a id="a-Bc"></a>净居诸天化为老、<a id="a-Bd"></a>病、<a id="a-Be"></a>死人，<a id="a-Bf"></a>令其心厌。<a id="a-Bg"></a>又令夜半，<a id="a-Bh"></a>见诸宫人妓直恶露不净，<a id="a-Bi"></a>涕唾流涎，<a id="a-Bj"></a>屎尿涂漫；<a id="a-Bk"></a>菩萨见已，<a id="a-Bl"></a>即便秽厌。<a id="a-Bm"></a>或时诸天，<a id="a-Bn"></a>令女人恶心妒忌，<a id="a-Bo"></a>不识恩德，<a id="a-Bp"></a>恶口欺诳，<a id="a-Bq"></a>无所省察。<a id="a-Br"></a>菩萨见已，<a id="a-Bs"></a>即生念言：<a id="a-Bt"></a>“身虽似人，<a id="a-Bu"></a>其心可恶。<a id="a-Bv"></a>”即便舍之！</p>
  <p id="aBw">欲使菩萨从初发心，<a id="a-Bx"></a>常作童真行，<a id="a-By"></a>不与色欲共会！<a id="a-Bz"></a>何以故？<a id="a-C0"></a>淫欲为诸结之本！<a id="a-C1"></a>佛言：<a id="a-C2"></a>“宁以利刀割截身体，<a id="a-C3"></a>不与女色共会。<a id="a-C4"></a>刀截虽苦，<a id="a-C5"></a>不堕恶趣；<a id="a-C6"></a>淫欲因缘，<a id="a-C7"></a>于无量劫数受地狱苦。<a id="a-C8"></a>人受五欲，<a id="a-C9"></a>尚不生梵世，<a id="a-CA"></a>何况阿耨多罗三藐三菩提！<a id="a-CB"></a>”或有人言：<a id="a-CC"></a>“菩萨虽受五欲，<a id="a-CD"></a>心不著故，<a id="a-CE"></a>不妨于道。<a id="a-CF"></a>”以是故经言：<a id="a-CG"></a>受五欲尚不生梵世。<a id="a-CH"></a>梵世，<a id="a-CI"></a>无始众生皆得生中，<a id="a-CJ"></a>受五欲者常所应得尚不得之，<a id="a-CK"></a>何况阿耨多罗三藐三菩提本所不得而欲得之？<a id="a-CL"></a>以是故，<a id="a-CM"></a>菩萨应作童真，<a id="a-CN"></a>修行梵行，<a id="a-CO"></a>当得阿耨多罗三藐三菩提。<a id="a-CP"></a>梵行菩萨，<a id="a-CQ"></a>不著世间故，<a id="a-CR"></a>速成菩萨道。<a id="a-CS"></a>若淫欲者，<a id="a-CT"></a>譬如胶漆，<a id="a-CU"></a>难可得离。<a id="a-CV"></a>所以者何？<a id="a-CW"></a>身受欲乐，<a id="a-CX"></a>淫欲根深！<a id="a-CY"></a>是故出家法中，<a id="a-CZ"></a>淫戒在初，<a id="a-Ca"></a>又亦为重。</p>
  <p id="aCb">【经】舍利弗白佛言：<a id="a-Cc"></a>“世尊，<a id="a-Cd"></a>菩萨摩诃萨，<a id="a-Ce"></a>要当有父母、<a id="a-Cf"></a>妻子、<a id="a-Cg"></a>亲族、<a id="a-Ch"></a>知识耶？<a id="a-Ci"></a>”</p>
  <p id="aCj">佛告舍利弗：<a id="a-Ck"></a>“或有菩萨，<a id="a-Cl"></a>有父母、<a id="a-Cm"></a>妻子、<a id="a-Cn"></a>亲族、<a id="a-Co"></a>知识；<a id="a-Cp"></a>或有菩萨，<a id="a-Cq"></a>从初发意断淫欲，<a id="a-Cr"></a>修梵童真行，<a id="a-Cs"></a>乃至得阿耨多罗三藐三菩提，<a id="a-Ct"></a>不犯色欲；<a id="a-Cu"></a>或有菩萨方便力故，<a id="a-Cv"></a>受五欲已，<a id="a-Cw"></a>出家得阿耨多罗三藐三菩提。<a id="a-Cx"></a>”</p>
  <p id="aCy">【论】释曰：<a id="a-Cz"></a>是三种菩萨：<a id="a-D0"></a>初者、<a id="a-D1"></a>如世间人受五欲，<a id="a-D2"></a>后舍离出家，<a id="a-D3"></a>得菩提道。<a id="a-D4"></a>二者、<a id="a-D5"></a>大功德牢固，<a id="a-D6"></a>初发心时断于淫欲，<a id="a-D7"></a>乃至成佛。<a id="a-D8"></a>是菩萨，<a id="a-D9"></a>或法身、<a id="a-DA"></a>或肉身，<a id="a-DB"></a>或离欲、<a id="a-DC"></a>或未离欲。<a id="a-DD"></a>三者、<a id="a-DE"></a>清净法身菩萨，<a id="a-DF"></a>得无生法忍，<a id="a-DG"></a>住六神通，<a id="a-DH"></a>为教化众生故，<a id="a-DI"></a>与众生同事而摄取之。<a id="a-DJ"></a>或作转轮圣王，<a id="a-DK"></a>或作阎浮提王、<a id="a-DL"></a>长者、<a id="a-DM"></a>刹利，<a id="a-DN"></a>随其所须而利益之。</p>
  <p id="aDO">【经】“譬如幻师，<a id="a-DP"></a>若幻弟子，<a id="a-DQ"></a>善知幻法，<a id="a-DR"></a>幻作五欲，<a id="a-DS"></a>于中共相娱乐。<a id="a-DT"></a>于汝意云何？<a id="a-DU"></a>是人于此五欲，<a id="a-DV"></a>颇实受不？<a id="a-DW"></a>”</p>
  <p id="aDX">舍利弗言：<a id="a-DY"></a>“不也，<a id="a-DZ"></a>世尊。<a id="a-Da"></a>”</p>
  <p id="aDb">佛告舍利弗：<a id="a-Dc"></a>“菩萨摩诃萨以方便力故，<a id="a-Dd"></a>化作五欲，<a id="a-De"></a>于中受乐，<a id="a-Df"></a>成就众生，<a id="a-Dg"></a>亦复如是。<a id="a-Dh"></a>是菩萨摩诃萨不染于欲，<a id="a-Di"></a>种种因缘，<a id="a-Dj"></a>毁訾五欲：<a id="a-Dk"></a>欲为炽然，<a id="a-Dl"></a>欲为秽恶，<a id="a-Dm"></a>欲为毁坏，<a id="a-Dn"></a>欲为如怨！<a id="a-Do"></a>是故，<a id="a-Dp"></a>舍利弗，<a id="a-Dq"></a>当知菩萨为众生故受五欲。<a id="a-Dr"></a>”</p>
  <p id="aDs">【论】问曰：<a id="a-Dt"></a>三种菩萨中，<a id="a-Du"></a>何以独为一种菩萨作譬喻？</p>
  <p id="aDv">答曰：<a id="a-Dw"></a>一者、<a id="a-Dx"></a>如人法不断淫欲；<a id="a-Dy"></a>二者、<a id="a-Dz"></a>常断淫欲，<a id="a-E0"></a>修于净行；<a id="a-E1"></a>三者、<a id="a-E2"></a>亦修净行，<a id="a-E3"></a>现受淫欲，<a id="a-E4"></a>以人不了故，<a id="a-E5"></a>为作譬喻。</p>
  <p id="aE6">问曰：<a id="a-E7"></a>何以不以梦、<a id="a-E8"></a>化等为喻？</p>
  <p id="aE9">答曰：<a id="a-EA"></a>梦非五情所知，<a id="a-EB"></a>但内心忆想故生；<a id="a-EC"></a>人以五情所见，<a id="a-ED"></a>变失无常，<a id="a-EE"></a>可以得解。<a id="a-EF"></a>化虽五情所知，<a id="a-EG"></a>而见者甚少。<a id="a-EH"></a>佛为度可度众生，<a id="a-EI"></a>幻是众人所信，<a id="a-EJ"></a>是故为喻。<a id="a-EK"></a>如幻师以幻术故，<a id="a-EL"></a>于众人中现希有事，<a id="a-EM"></a>令人欢喜。<a id="a-EN"></a>菩萨幻师亦如是，<a id="a-EO"></a>以五神通术故，<a id="a-EP"></a>于众生中化作五欲，<a id="a-EQ"></a>共相娱乐，<a id="a-ER"></a>化度众生。<a id="a-ES"></a>众生有二种：<a id="a-ET"></a>在家、<a id="a-EU"></a>出家。<a id="a-EV"></a>为度出家众生故，<a id="a-EW"></a>现声闻、<a id="a-EX"></a>辟支佛及诸出家外道师；<a id="a-EY"></a>在家众生，<a id="a-EZ"></a>或有见出家者得度，<a id="a-Ea"></a>或有见在家同受五欲而可化度。</p>
  <p id="aEb">菩萨常以种种因缘，<a id="a-Ec"></a>毁訾五欲：<a id="a-Ed"></a>欲为炽然者，<a id="a-Ee"></a>若未失时，<a id="a-Ef"></a>三毒火燃；<a id="a-Eg"></a>若其失时，<a id="a-Eh"></a>无常火烧。<a id="a-Ei"></a>二火烧故，<a id="a-Ej"></a>名为炽然，<a id="a-Ek"></a>都无乐时。<a id="a-El"></a>欲为秽恶者，<a id="a-Em"></a>诸佛、<a id="a-En"></a>菩萨、<a id="a-Eo"></a>阿罗汉等诸离欲者，<a id="a-Ep"></a>皆所秽贱。<a id="a-Eq"></a>譬如人见狗食粪，<a id="a-Er"></a>贱而愍之，<a id="a-Es"></a>不得好食，<a id="a-Et"></a>而啖不净；<a id="a-Eu"></a>受欲之人，<a id="a-Ev"></a>亦复如是，<a id="a-Ew"></a>不得内心离欲之乐，<a id="a-Ex"></a>而于色欲不净求乐。<a id="a-Ey"></a>欲为毁坏者，<a id="a-Ez"></a>著五欲因缘故，<a id="a-F0"></a>天王、<a id="a-F1"></a>人王、<a id="a-F2"></a>诸富贵者，<a id="a-F3"></a>亡国危身，<a id="a-F4"></a>无不由之！<a id="a-F5"></a>欲如怨者，<a id="a-F6"></a>失人善利；<a id="a-F7"></a>亦如刺客，<a id="a-F8"></a>外如亲善，<a id="a-F9"></a>内心怀害；<a id="a-FA"></a>五欲如是丧失善心，<a id="a-FB"></a>夺人慧命。<a id="a-FC"></a>五欲之生，<a id="a-FD"></a>正为破坏众善，<a id="a-FE"></a>毁败德业故出。<a id="a-FF"></a>又知五欲如钩贼鱼，<a id="a-FG"></a>如弶害鹿，<a id="a-FH"></a>如灯焚蛾，<a id="a-FI"></a>是故说欲如怨。<a id="a-FJ"></a>怨家之苦，<a id="a-FK"></a>不过一世；<a id="a-FL"></a>著五欲因缘，<a id="a-FM"></a>堕三恶道，<a id="a-FN"></a>无量世受诸苦毒。</p>
  <p id="aFO">【经】舍利弗白佛言：<a id="a-FP"></a>“菩萨摩诃萨云何应行般若波罗蜜？<a id="a-FQ"></a>”</p>
  <p id="aFR">佛告舍利弗：<a id="a-FS"></a>“菩萨摩诃萨行般若波罗蜜时，<a id="a-FT"></a>不见菩萨，<a id="a-FU"></a>不见菩萨字，<a id="a-FV"></a>不见般若波罗蜜，<a id="a-FW"></a>亦不见我行般若波罗蜜，<a id="a-FX"></a>亦不见我不行般若波罗蜜。<a id="a-FY"></a>何以故？<a id="a-FZ"></a>菩萨、<a id="a-Fa"></a>菩萨字性空，<a id="a-Fb"></a>空中无色，<a id="a-Fc"></a>无受、<a id="a-Fd"></a>想、<a id="a-Fe"></a>行、<a id="a-Ff"></a>识；<a id="a-Fg"></a>离色亦无空，<a id="a-Fh"></a>离受、<a id="a-Fi"></a>想、<a id="a-Fj"></a>行、<a id="a-Fk"></a>识亦无空；<a id="a-Fl"></a>空即是色，<a id="a-Fm"></a>色即是空，<a id="a-Fn"></a>空即是受、<a id="a-Fo"></a>想、<a id="a-Fp"></a>行、<a id="a-Fq"></a>识，<a id="a-Fr"></a>受、<a id="a-Fs"></a>想、<a id="a-Ft"></a>行、<a id="a-Fu"></a>识即是空。<a id="a-Fv"></a>何以故？<a id="a-Fw"></a>舍利弗，<a id="a-Fx"></a>但有名字故，<a id="a-Fy"></a>谓为菩提；<a id="a-Fz"></a>但有名字故，<a id="a-G0"></a>谓为菩萨；<a id="a-G1"></a>但有名字故，<a id="a-G2"></a>谓为空。<a id="a-G3"></a>所以者何？<a id="a-G4"></a>诸法实性，<a id="a-G5"></a>无生、<a id="a-G6"></a>无灭，<a id="a-G7"></a>无垢、<a id="a-G8"></a>无净故。<a id="a-G9"></a>菩萨摩诃萨如是行，<a id="a-GA"></a>亦不见生，<a id="a-GB"></a>亦不见灭；<a id="a-GC"></a>亦不见垢，<a id="a-GD"></a>亦不见净。<a id="a-GE"></a>何以故？<a id="a-GF"></a>名字是因缘和合作法，<a id="a-GG"></a>但分别忆想假名说。<a id="a-GH"></a>是故菩萨摩诃萨行般若波罗蜜时，<a id="a-GI"></a>不见一切名字，<a id="a-GJ"></a>不见故不著。<a id="a-GK"></a>”</p>
  <p id="aGL">【论】问曰：<a id="a-GM"></a>是事，<a id="a-GN"></a>舍利弗上已问，<a id="a-GO"></a>今何以重问？</p>
  <p id="aGP">答曰：<a id="a-GQ"></a>先因佛说，<a id="a-GR"></a>欲以一切种知一切法，<a id="a-GS"></a>当学般若波罗蜜故问，<a id="a-GT"></a>非自意问。</p>
  <p id="aGU">复次，<a id="a-GV"></a>舍利弗闻上种种赞般若功德，<a id="a-GW"></a>心欢喜尊重般若故，<a id="a-GX"></a>问云何应行。<a id="a-GY"></a>如病人闻叹良药，<a id="a-GZ"></a>便问云何应服。</p>
  <p id="aGa">问曰：<a id="a-Gb"></a>先已问住不住法，<a id="a-Gc"></a>行檀波罗蜜，<a id="a-Gd"></a>施者、<a id="a-Ge"></a>受者、<a id="a-Gf"></a>财物不可得故；<a id="a-Gg"></a>如是等为行般若，<a id="a-Gh"></a>今何以复问行？</p>
  <p id="aGi">答曰：<a id="a-Gj"></a>上总问诸波罗蜜，<a id="a-Gk"></a>此但问般若；<a id="a-Gl"></a>上广赞叹般若为主，<a id="a-Gm"></a>此直问行般若。</p>
  <p id="aGn">复次，<a id="a-Go"></a>上虽广叹般若波罗蜜，<a id="a-Gp"></a>时会渴仰欲得，<a id="a-Gq"></a>是故舍利弗为众人故，<a id="a-Gr"></a>问行般若波罗蜜。<a id="a-Gs"></a>般若波罗蜜功德，<a id="a-Gt"></a>无量无尽；<a id="a-Gu"></a>佛智慧亦无量无尽。<a id="a-Gv"></a>若舍利弗不发问，<a id="a-Gw"></a>则佛赞叹无穷已；<a id="a-Gx"></a>若舍利弗不问者，<a id="a-Gy"></a>则无因缘故不应止。</p>
  <p id="aGz">问曰：<a id="a-H0"></a>般若功德尊重，<a id="a-H1"></a>若佛广赞有何不可？</p>
  <p id="aH2">答曰：<a id="a-H3"></a>赞叹般若，<a id="a-H4"></a>闻者欢喜尊重，<a id="a-H5"></a>则增其福德；<a id="a-H6"></a>若闻说般若，<a id="a-H7"></a>则增其智慧。<a id="a-H8"></a>不但福德因缘故可成佛道，<a id="a-H9"></a>要须智慧得成；<a id="a-HA"></a>是故不须但赞叹。<a id="a-HB"></a>人闻赞叹，<a id="a-HC"></a>心已得清净，<a id="a-HD"></a>渴仰欲得般若；<a id="a-HE"></a>如为渴人，<a id="a-HF"></a>广赞叹美饮，<a id="a-HG"></a>不解于渴，<a id="a-HH"></a>即便与之。<a id="a-HI"></a>如是等因缘故，<a id="a-HJ"></a>舍利弗今问行般若，</p>
  <p id="aHK">问曰：<a id="a-HL"></a>如人有眼见，<a id="a-HM"></a>方知所趣处，<a id="a-HN"></a>然后能行。<a id="a-HO"></a>菩萨亦如是，<a id="a-HP"></a>先念佛道，<a id="a-HQ"></a>知般若，<a id="a-HR"></a>见已，<a id="a-HS"></a>身然后应行。<a id="a-HT"></a>今何以言不见菩萨及般若，<a id="a-HU"></a>若不见，<a id="a-HV"></a>云何得行？</p>
  <p id="aHW">答曰：<a id="a-HX"></a>此中不言常不见，<a id="a-HY"></a>但明入般若观时，<a id="a-HZ"></a>不见菩萨及般若波罗蜜；<a id="a-Ha"></a>般若波罗蜜，<a id="a-Hb"></a>为令众生知实法故出；<a id="a-Hc"></a>此菩萨名字，<a id="a-Hd"></a>众缘和合假称。<a id="a-He"></a>如后品中广说。<a id="a-Hf"></a>般若波罗蜜名字，<a id="a-Hg"></a>亦如是，<a id="a-Hh"></a>众法和合故，<a id="a-Hi"></a>假名般若波罗蜜。<a id="a-Hj"></a>般若波罗蜜虽是假名，<a id="a-Hk"></a>而能破诸戏论；<a id="a-Hl"></a>以自性无故，<a id="a-Hm"></a>说言不可见。<a id="a-Hn"></a>如火从众缘和合，<a id="a-Ho"></a>假名为火，<a id="a-Hp"></a>虽无实事而能烧物。</p>
  <p id="aHq">问曰：<a id="a-Hr"></a>若入般若中不见，<a id="a-Hs"></a>出则便见，<a id="a-Ht"></a>何者可信？</p>
  <p id="aHu">答曰：<a id="a-Hv"></a>上言般若为实法故出，<a id="a-Hw"></a>是则可信；<a id="a-Hx"></a>出般若波罗蜜不实，<a id="a-Hy"></a>故不可信。</p>
  <p id="aHz">问曰：<a id="a-I0"></a>若入般若中不见，<a id="a-I1"></a>出则见者，<a id="a-I2"></a>当知非是常空，<a id="a-I3"></a>以般若力故空！</p>
  <p id="aI4">答曰：<a id="a-I5"></a>世俗法故，<a id="a-I6"></a>言行者入般若波罗蜜；<a id="a-I7"></a>诸观戏论灭故，<a id="a-I8"></a>无出、<a id="a-I9"></a>无入。<a id="a-IA"></a>若诸贤圣不以名字说，<a id="a-IB"></a>则不得以教化凡夫；<a id="a-IC"></a>当取说意，<a id="a-ID"></a>莫著语言！</p>
  <p id="aIE">问曰：<a id="a-IF"></a>若般若中贵一切法空，<a id="a-IG"></a>此中何以先说众生空破我？</p>
  <p id="aIH">答曰：<a id="a-II"></a>初闻般若，<a id="a-IJ"></a>不得便说一切法空。<a id="a-IK"></a>我，<a id="a-IL"></a>不以五情求得，<a id="a-IM"></a>但忆想分别生我想，<a id="a-IN"></a>无而谓有。<a id="a-IO"></a>又意情中无有定缘，<a id="a-IP"></a>但忆想分别颠倒因缘故，<a id="a-IQ"></a>于空五众中而生我想；<a id="a-IR"></a>若闻无我，<a id="a-IS"></a>则易可解。<a id="a-IT"></a>色等诸法，<a id="a-IU"></a>现眼所见；<a id="a-IV"></a>若初言空无，<a id="a-IW"></a>则难可信。<a id="a-IX"></a>今先破我，<a id="a-IY"></a>次破我所法，<a id="a-IZ"></a>破我、<a id="a-Ia"></a>我所法故，<a id="a-Ib"></a>则一切法尽空；<a id="a-Ic"></a>如是离欲，<a id="a-Id"></a>名为得道。</p>
  <p id="aIe">复次，<a id="a-If"></a>般若波罗蜜，<a id="a-Ig"></a>无一定法，<a id="a-Ih"></a>故不见我行般若，<a id="a-Ii"></a>不见不行者。<a id="a-Ij"></a>如凡夫不得般若，<a id="a-Ik"></a>故名不行；<a id="a-Il"></a>菩萨则不然，<a id="a-Im"></a>但行空般若，<a id="a-In"></a>故说不见不行。</p>
  <p id="aIo">复次，<a id="a-Ip"></a>佛为法王，<a id="a-Iq"></a>观余菩萨其智甚少，<a id="a-Ir"></a>杂诸结使，<a id="a-Is"></a>不名为行。<a id="a-It"></a>譬如国王虽得少物，<a id="a-Iu"></a>不名为得；<a id="a-Iv"></a>佛亦如是教诸菩萨，<a id="a-Iw"></a>虽有少行，<a id="a-Ix"></a>不名为行。</p>
  <p id="aIy">复次，<a id="a-Iz"></a>行般若波罗蜜者，<a id="a-J0"></a>生憍慢心，<a id="a-J1"></a>言“我有般若波罗蜜”，<a id="a-J2"></a>取是相；<a id="a-J3"></a>若不行者，<a id="a-J4"></a>心自懈没而怀忧悴；<a id="a-J5"></a>是故不见我行与不行。</p>
  <p id="aJ6">复次，<a id="a-J7"></a>不见我行般若波罗蜜者，<a id="a-J8"></a>破著有见；<a id="a-J9"></a>不见我不行般若波罗蜜者，<a id="a-JA"></a>破著无见。</p>
  <p id="aJB">复次，<a id="a-JC"></a>不见我行般若波罗蜜者，<a id="a-JD"></a>止诸法戏调；<a id="a-JE"></a>不见我不行者，<a id="a-JF"></a>止懈怠心故。<a id="a-JG"></a>譬如乘马，<a id="a-JH"></a>疾则制之，<a id="a-JI"></a>迟则鞭之。<a id="a-JJ"></a>如是等分别行不行。</p>
  <p id="aJK">复次，<a id="a-JL"></a>佛自说因缘，<a id="a-JM"></a>所谓菩萨、<a id="a-JN"></a>菩萨字性空。<a id="a-JO"></a>是中虽但说菩萨字空，<a id="a-JP"></a>而五众亦空。<a id="a-JQ"></a>空中无色，<a id="a-JR"></a>离色亦无空者，<a id="a-JS"></a>空名法空，<a id="a-JT"></a>法空中乃无一毫法，<a id="a-JU"></a>何况粗色！<a id="a-JV"></a>空亦不离色。<a id="a-JW"></a>所以者何？<a id="a-JX"></a>破色故有空，<a id="a-JY"></a>云何言离色？<a id="a-JZ"></a>受、<a id="a-Ja"></a>想、<a id="a-Jb"></a>行、<a id="a-Jc"></a>识亦如是。<a id="a-Jd"></a>何以故？<a id="a-Je"></a>佛自更说因缘，<a id="a-Jf"></a>所谓但有名字谓为菩提，<a id="a-Jg"></a>但有名字谓为菩萨，<a id="a-Jh"></a>但有名字谓为空。</p>
  <p id="aJi">问曰：<a id="a-Jj"></a>先已说此事，<a id="a-Jk"></a>今何以重说？</p>
  <p id="aJl">答曰：<a id="a-Jm"></a>先说不见菩萨，<a id="a-Jn"></a>不见菩萨字，<a id="a-Jo"></a>不见般若波罗蜜；<a id="a-Jp"></a>今说不见是因缘，<a id="a-Jq"></a>所谓但有名谓为菩提，<a id="a-Jr"></a>但名谓为菩萨，<a id="a-Js"></a>但名谓为空。<a id="a-Jt"></a>上菩萨、<a id="a-Ju"></a>此菩萨义同。<a id="a-Jv"></a>菩萨字，<a id="a-Jw"></a>即如菩萨中说。<a id="a-Jx"></a>般若波罗蜜，<a id="a-Jy"></a>分为二分：<a id="a-Jz"></a>成就者名为菩提，<a id="a-K0"></a>未成就者名为空。<a id="a-K1"></a>生相实不可得故，<a id="a-K2"></a>名为无生。<a id="a-K3"></a>所以者何？<a id="a-K4"></a>若先生后法，<a id="a-K5"></a>若先法后生，<a id="a-K6"></a>若生法一时，<a id="a-K7"></a>皆不可得，<a id="a-K8"></a>如先说。<a id="a-K9"></a>无生故无灭，<a id="a-KA"></a>若法不生不灭如虚空，<a id="a-KB"></a>云何有垢有净？<a id="a-KC"></a>譬如虚空，<a id="a-KD"></a>万岁雨亦不湿，<a id="a-KE"></a>火烧不热，<a id="a-KF"></a>烟亦不著。<a id="a-KG"></a>所以者何？<a id="a-KH"></a>本自无生故。<a id="a-KI"></a>菩萨能如是观，<a id="a-KJ"></a>不见离是不生不灭法，<a id="a-KK"></a>有生有灭，<a id="a-KL"></a>有垢有净。<a id="a-KM"></a>何以故？<a id="a-KN"></a>佛自说因缘，<a id="a-KO"></a>一切法皆忆想分别，<a id="a-KP"></a>因缘和合故，<a id="a-KQ"></a>强以名说。<a id="a-KR"></a>不可说者是实义，<a id="a-KS"></a>可说者皆是名字。<a id="a-KT"></a>菩萨行般若波罗蜜，<a id="a-KU"></a>不见一切名字者，<a id="a-KV"></a>先略说名字，<a id="a-KW"></a>所谓菩萨、<a id="a-KX"></a>菩萨字，<a id="a-KY"></a>般若波罗蜜、<a id="a-KZ"></a>菩提字；<a id="a-Ka"></a>今广说一切名字，<a id="a-Kb"></a>皆不可见，<a id="a-Kc"></a>不见故不著；<a id="a-Kd"></a>不著者，<a id="a-Ke"></a>不可得故。<a id="a-Kf"></a>如诸眼中，<a id="a-Kg"></a>慧眼第一。<a id="a-Kh"></a>菩萨以慧眼遍求不见，<a id="a-Ki"></a>乃至不见细微一法，<a id="a-Kj"></a>是故不著。</p>
  <p id="aKk">问曰：<a id="a-Kl"></a>若菩萨一切法中不著，<a id="a-Km"></a>何得不入涅槃？</p>
  <p id="aKn">答曰：<a id="a-Ko"></a>是事处处已说，<a id="a-Kp"></a>今此中略说：<a id="a-Kq"></a>大悲心故，<a id="a-Kr"></a>十方佛念故，<a id="a-Ks"></a>本愿未满故，<a id="a-Kt"></a>精进波罗蜜力故，<a id="a-Ku"></a>般若波罗蜜、<a id="a-Kv"></a>方便二事和合故，<a id="a-Kw"></a>所谓不著于不著故。<a id="a-Kx"></a>如是等种种因缘故，<a id="a-Ky"></a>说菩萨虽不著诸法，<a id="a-Kz"></a>而不入涅槃。</p>
  <p data-pb></p>
  <h2 id="aL0">释习相应品第三之一（经修相应品）</h2>
  <p id="aL1">【经】佛告舍利弗：<a id="a-L2"></a>“菩萨摩诃萨行般若波罗蜜时，<a id="a-L3"></a>应如是思惟：<a id="a-L4"></a>‘菩萨但有字，<a id="a-L5"></a>佛亦但有字，<a id="a-L6"></a>般若波罗蜜亦但有字；<a id="a-L7"></a>色但有字，<a id="a-L8"></a>受、<a id="a-L9"></a>想、<a id="a-LA"></a>行、<a id="a-LB"></a>识亦但有字。<a id="a-LC"></a>’舍利弗，<a id="a-LD"></a>如我但有字，<a id="a-LE"></a>一切我常不可得，<a id="a-LF"></a>众生、<a id="a-LG"></a>寿者、<a id="a-LH"></a>命者、<a id="a-LI"></a>生者、<a id="a-LJ"></a>养育、<a id="a-LK"></a>众数、<a id="a-LL"></a>人、<a id="a-LM"></a>作者、<a id="a-LN"></a>使作者、<a id="a-LO"></a>起者、<a id="a-LP"></a>使起者、<a id="a-LQ"></a>受者、<a id="a-LR"></a>使受者、<a id="a-LS"></a>知者、<a id="a-LT"></a>见者，<a id="a-LU"></a>是一切皆不可得；<a id="a-LV"></a>不可得空故，<a id="a-LW"></a>但以名字说。<a id="a-LX"></a>菩萨摩诃萨，<a id="a-LY"></a>亦如是行般若波罗蜜，<a id="a-LZ"></a>不见我、<a id="a-La"></a>不见众生乃至不见知者、<a id="a-Lb"></a>见者，<a id="a-Lc"></a>所说名字亦不可见。<a id="a-Ld"></a>”</p>
  <p id="aLe">【论】问曰：<a id="a-Lf"></a>第二品末已说空，<a id="a-Lg"></a>今何以重说？</p>
  <p id="aLh">答曰：<a id="a-Li"></a>上多说法空；<a id="a-Lj"></a>今杂说法空，<a id="a-Lk"></a>众生空。<a id="a-Ll"></a>行者观外法尽空无所有，<a id="a-Lm"></a>而谓能知空者不空；<a id="a-Ln"></a>是故复说观者亦空。<a id="a-Lo"></a>是众生空，<a id="a-Lp"></a>声闻法中多说，<a id="a-Lq"></a>一切佛弟子皆知诸法中无我。<a id="a-Lr"></a>佛后五百岁，<a id="a-Ls"></a>分为二分：<a id="a-Lt"></a>有信法空，<a id="a-Lu"></a>有但信众生空。<a id="a-Lv"></a>言五众是定有法，<a id="a-Lw"></a>但受五众者空；<a id="a-Lx"></a>以是故，<a id="a-Ly"></a>佛说众生空以况法空！</p>
  <p id="aLz">复次，<a id="a-M0"></a>我空易知，<a id="a-M1"></a>法空难见。<a id="a-M2"></a>所以者何？<a id="a-M3"></a>我以五情求之不可得，<a id="a-M4"></a>但以身见力故，<a id="a-M5"></a>忆想分别为我。<a id="a-M6"></a>法空者，<a id="a-M7"></a>色可眼见，<a id="a-M8"></a>声可耳闻，<a id="a-M9"></a>是故难知其空。<a id="a-MA"></a>是二事，<a id="a-MB"></a>般若波罗蜜中皆空。<a id="a-MC"></a>如十八空义中说。</p>
  <p id="aMD">问曰：<a id="a-ME"></a>如我，<a id="a-MF"></a>乃至知者、<a id="a-MG"></a>见者，<a id="a-MH"></a>为是一事，<a id="a-MI"></a>为各各异？</p>
  <p id="aMJ">答曰：<a id="a-MK"></a>皆是一我，<a id="a-ML"></a>但以随事为异。<a id="a-MM"></a>于五众中，<a id="a-MN"></a>我、<a id="a-MO"></a>我所心起，<a id="a-MP"></a>故名为我；<a id="a-MQ"></a>五众和合中生，<a id="a-MR"></a>故名为众生；<a id="a-MS"></a>命根成就，<a id="a-MT"></a>故名为寿者、<a id="a-MU"></a>命者；<a id="a-MV"></a>能起众事，<a id="a-MW"></a>如父生子，<a id="a-MX"></a>名为生者；<a id="a-MY"></a>乳哺、<a id="a-MZ"></a>衣食因缘得长，<a id="a-Ma"></a>是名养育；<a id="a-Mb"></a>五众、<a id="a-Mc"></a>十二入、<a id="a-Md"></a>十八界等诸法因缘，<a id="a-Me"></a>是众法有数，<a id="a-Mf"></a>故名众数；<a id="a-Mg"></a>行人法，<a id="a-Mh"></a>故名为人；<a id="a-Mi"></a>手足能有所作，<a id="a-Mj"></a>名为作者；<a id="a-Mk"></a>力能役他，<a id="a-Ml"></a>故名使作者；<a id="a-Mm"></a>能造后世罪福业，<a id="a-Mn"></a>故名能起者；<a id="a-Mo"></a>令他起后世罪福业，<a id="a-Mp"></a>故名使起者；<a id="a-Mq"></a>后身受罪福果报，<a id="a-Mr"></a>故名受者；<a id="a-Ms"></a>令他受苦乐，<a id="a-Mt"></a>是名使受者；<a id="a-Mu"></a>目睹色，<a id="a-Mv"></a>名为见者；<a id="a-Mw"></a>五识知，<a id="a-Mx"></a>名为知者。</p>
  <p id="aMy">复次，<a id="a-Mz"></a>用眼见色，<a id="a-N0"></a>以五邪见观五众，<a id="a-N1"></a>用世间、<a id="a-N2"></a>出世间正见观诸法，<a id="a-N3"></a>是名见者。<a id="a-N4"></a>所谓眼根、<a id="a-N5"></a>五邪见、<a id="a-N6"></a>世间正见、<a id="a-N7"></a>无漏见，<a id="a-N8"></a>是名见者。<a id="a-N9"></a>余四根所知，<a id="a-NA"></a>及意识所知，<a id="a-NB"></a>通名为知者。<a id="a-NC"></a>如是诸法，<a id="a-ND"></a>皆说是神。<a id="a-NE"></a>此神，<a id="a-NF"></a>十方三世诸佛及诸贤圣，<a id="a-NG"></a>求之不可得，<a id="a-NH"></a>但忆想分别，<a id="a-NI"></a>强为其名。<a id="a-NJ"></a>诸法亦如是，<a id="a-NK"></a>皆空无实，<a id="a-NL"></a>但假为其名。</p>
  <p id="aNM">问曰：<a id="a-NN"></a>是神但有十六名字，<a id="a-NO"></a>更有余名？</p>
  <p id="aNP">答曰：<a id="a-NQ"></a>略说则十六，<a id="a-NR"></a>广说则无量。<a id="a-NS"></a>随事起名，<a id="a-NT"></a>如官号差品，<a id="a-NU"></a>工能智巧，<a id="a-NV"></a>出家得道，<a id="a-NW"></a>种种诸名，<a id="a-NX"></a>皆是因缘和合生，<a id="a-NY"></a>故无自性，<a id="a-NZ"></a>无自性故毕竟空。<a id="a-Na"></a>生空故法空，<a id="a-Nb"></a>法空故生亦空。</p>
  <p id="aNc">【经】“菩萨摩诃萨作如是行般若波罗蜜，<a id="a-Nd"></a>除佛智慧，<a id="a-Ne"></a>过一切声闻、<a id="a-Nf"></a>辟支佛上；<a id="a-Ng"></a>用不可得空故。<a id="a-Nh"></a>所以者何？<a id="a-Ni"></a>是菩萨摩诃萨诸名字法，<a id="a-Nj"></a>名字所著处，<a id="a-Nk"></a>亦不可得故。<a id="a-Nl"></a>舍利弗，<a id="a-Nm"></a>菩萨摩诃萨能如是行，<a id="a-Nn"></a>为行般若波罗蜜。<a id="a-No"></a>譬如满阎浮提竹、<a id="a-Np"></a>麻、<a id="a-Nq"></a>稻、<a id="a-Nr"></a>苇，<a id="a-Ns"></a>诸比丘其数如是，<a id="a-Nt"></a>智慧如舍利弗、<a id="a-Nu"></a>目连等，<a id="a-Nv"></a>欲比菩萨行般若波罗蜜智慧，<a id="a-Nw"></a>百分不及一，<a id="a-Nx"></a>千分、<a id="a-Ny"></a>百千分，<a id="a-Nz"></a>乃至算数譬喻所不能及。<a id="a-O0"></a>何以故？<a id="a-O1"></a>菩萨摩诃萨用智慧，<a id="a-O2"></a>度脱一切众生故。<a id="a-O3"></a>”</p>
  <p id="aO4">【论】释曰：<a id="a-O5"></a>有二因缘故，<a id="a-O6"></a>菩萨智慧胜声闻、<a id="a-O7"></a>辟支佛。<a id="a-O8"></a>一者、<a id="a-O9"></a>以空知一切法空，<a id="a-OA"></a>亦不见是空，<a id="a-OB"></a>空以不空等一不异。<a id="a-OC"></a>二者、<a id="a-OD"></a>以此智慧，<a id="a-OE"></a>为欲度脱一切众生，<a id="a-OF"></a>令得涅槃。<a id="a-OG"></a>声闻、<a id="a-OH"></a>辟支佛智慧，<a id="a-OI"></a>但观诸法空，<a id="a-OJ"></a>不能观世间、<a id="a-OK"></a>涅槃为一。<a id="a-OL"></a>譬如人出狱，<a id="a-OM"></a>有但穿墙而出，<a id="a-ON"></a>自脱身者；<a id="a-OO"></a>有破狱坏锁，<a id="a-OP"></a>既自脱身，<a id="a-OQ"></a>兼济众人者。</p>
  <p id="aOR">复次，<a id="a-OS"></a>菩萨智慧，<a id="a-OT"></a>入二法中故胜：<a id="a-OU"></a>一者、<a id="a-OV"></a>大悲，<a id="a-OW"></a>二者、<a id="a-OX"></a>般若波罗蜜。<a id="a-OY"></a>复有二法：<a id="a-OZ"></a>一者、<a id="a-Oa"></a>般舟三昧，<a id="a-Ob"></a>二者、<a id="a-Oc"></a>方便。<a id="a-Od"></a>复有二法：<a id="a-Oe"></a>一者、<a id="a-Of"></a>常住禅定，<a id="a-Og"></a>二者、<a id="a-Oh"></a>能通达法性。<a id="a-Oi"></a>复有二法：<a id="a-Oj"></a>一者、<a id="a-Ok"></a>能代一切众生受苦，<a id="a-Ol"></a>二者、<a id="a-Om"></a>自舍一切乐。<a id="a-On"></a>复有二法：<a id="a-Oo"></a>一者、<a id="a-Op"></a>慈心，<a id="a-Oq"></a>无怨无恚；<a id="a-Or"></a>二者、<a id="a-Os"></a>乃至诸佛功德，<a id="a-Ot"></a>心亦不著。<a id="a-Ou"></a>如是等种种功德庄严智慧，<a id="a-Ov"></a>故胜声闻、<a id="a-Ow"></a>辟支佛。</p>
  <p id="aOx">问曰：<a id="a-Oy"></a>诸钝根者可以为喻，<a id="a-Oz"></a>舍利弗智慧利根，<a id="a-P0"></a>何以为喻？</p>
  <p id="aP1">答曰：<a id="a-P2"></a>不必以钝根为譬喻，<a id="a-P3"></a>譬喻为庄严论议，<a id="a-P4"></a>令人信著；<a id="a-P5"></a>故以五情所见以喻意识，<a id="a-P6"></a>令其得悟，<a id="a-P7"></a>譬如登楼，<a id="a-P8"></a>得梯则易上。</p>
  <p id="aP9">复次，<a id="a-PA"></a>一切众生著世间乐，<a id="a-PB"></a>闻道德涅槃，<a id="a-PC"></a>则不信不乐；<a id="a-PD"></a>以是故以眼见事，<a id="a-PE"></a>喻所不见。<a id="a-PF"></a>譬如苦药，<a id="a-PG"></a>服之甚难，<a id="a-PH"></a>假之以蜜，<a id="a-PI"></a>服之则易。</p>
  <p id="aPJ">复次，<a id="a-PK"></a>舍利弗于声闻中智慧第一，<a id="a-PL"></a>比诸佛菩萨，<a id="a-PM"></a>未有现焉。<a id="a-PN"></a>如阎浮提者，<a id="a-PO"></a>阎浮树名，<a id="a-PP"></a>其林茂盛，<a id="a-PQ"></a>此树于林中最大；<a id="a-PR"></a>提名为洲，<a id="a-PS"></a>此洲上有此树林。<a id="a-PT"></a>林中有河，<a id="a-PU"></a>底有金沙，<a id="a-PV"></a>名为阎浮檀金；<a id="a-PW"></a>以阎浮树故，<a id="a-PX"></a>名为阎浮洲。<a id="a-PY"></a>此洲有五百小洲围绕，<a id="a-PZ"></a>通名阎浮提。</p>
  <p id="aPa">问曰：<a id="a-Pb"></a>诸弟子甚多，<a id="a-Pc"></a>何以故说舍利弗、<a id="a-Pd"></a>目揵连等，<a id="a-Pe"></a>满阎浮提中，<a id="a-Pf"></a>如竹、<a id="a-Pg"></a>麻、<a id="a-Ph"></a>稻、<a id="a-Pi"></a>苇？</p>
  <p id="aPj">答曰：<a id="a-Pk"></a>一切佛弟子中，<a id="a-Pl"></a>智慧第一者舍利弗，<a id="a-Pm"></a>神足第一者目揵连；<a id="a-Pn"></a>二人于佛法中大，<a id="a-Po"></a>于外法中亦大。<a id="a-Pp"></a>富楼那、<a id="a-Pq"></a>迦絺那、<a id="a-Pr"></a>阿那律等，<a id="a-Ps"></a>于佛法中虽大，<a id="a-Pt"></a>于外法不如。<a id="a-Pu"></a>又此二人常在人众，<a id="a-Pv"></a>助佛扬化，<a id="a-Pw"></a>破诸外道；<a id="a-Px"></a>富楼那等比丘，<a id="a-Py"></a>无是功德，<a id="a-Pz"></a>是故不说。</p>
  <p id="aQ0">复次，<a id="a-Q1"></a>若说舍利弗，<a id="a-Q2"></a>则摄一切智慧人；<a id="a-Q3"></a>若说目揵连，<a id="a-Q4"></a>则摄一切禅定人。<a id="a-Q5"></a>譬喻有二种：<a id="a-Q6"></a>一者、<a id="a-Q7"></a>假以为喻，<a id="a-Q8"></a>二者、<a id="a-Q9"></a>实事为喻；<a id="a-QA"></a>今此名为假喻。<a id="a-QB"></a>所以不以余物为喻者，<a id="a-QC"></a>以此四物丛生稠致，<a id="a-QD"></a>种类又多故。<a id="a-QE"></a>舍利弗、<a id="a-QF"></a>目连等比丘满阎浮提，<a id="a-QG"></a>如是诸阿罗汉智慧和合，<a id="a-QH"></a>不及菩萨智慧百分之一，<a id="a-QI"></a>乃至算数譬喻所不能及。</p>
  <p id="aQJ">问曰：<a id="a-QK"></a>何以不但说算数譬喻所不能及，<a id="a-QL"></a>而说百分、<a id="a-QM"></a>千分不及一？</p>
  <p id="aQN">答曰：<a id="a-QO"></a>算数譬喻所不能及者，<a id="a-QP"></a>是其极语。<a id="a-QQ"></a>譬如人有重罪，<a id="a-QR"></a>先以打缚楚毒，<a id="a-QS"></a>然后乃杀。<a id="a-QT"></a>如声闻法中，<a id="a-QU"></a>常以十六不及一为喻；<a id="a-QV"></a>大乘法中，<a id="a-QW"></a>则以乃至算数譬喻所不能及。</p>
  <p id="aQX">【经】“舍利弗，<a id="a-QY"></a>置阎浮提满中如舍利弗、<a id="a-QZ"></a>目连等，<a id="a-Qa"></a>若满三千大千世界，<a id="a-Qb"></a>如舍利弗、<a id="a-Qc"></a>目连等；<a id="a-Qd"></a>复置是事，<a id="a-Qe"></a>若满十方如恒河沙等世界，<a id="a-Qf"></a>如舍利弗、<a id="a-Qg"></a>目连等智慧，<a id="a-Qh"></a>欲比菩萨行般若波罗蜜智慧，<a id="a-Qi"></a>百分不及一，<a id="a-Qj"></a>千分、<a id="a-Qk"></a>百千分，<a id="a-Ql"></a>乃至算数譬喻所不能及。<a id="a-Qm"></a>”</p>
  <p id="aQn">【论】释曰：<a id="a-Qo"></a>此义同上阎浮提，<a id="a-Qp"></a>但以多为异。</p>
  <p id="aQq">问曰：<a id="a-Qr"></a>舍利弗、<a id="a-Qs"></a>目连等虽多，<a id="a-Qt"></a>智慧无异，<a id="a-Qu"></a>何以以多为喻？</p>
  <p id="aQv">答曰：<a id="a-Qw"></a>有人谓少无力，<a id="a-Qx"></a>多则有力；<a id="a-Qy"></a>譬如水少，<a id="a-Qz"></a>其力亦少。<a id="a-R0"></a>又如绝健之人，<a id="a-R1"></a>少众力寡不能制之，<a id="a-R2"></a>大军攻之则伏。<a id="a-R3"></a>有人谓一舍利弗智慧少，<a id="a-R4"></a>则不及菩萨，<a id="a-R5"></a>多或能及；<a id="a-R6"></a>佛言虽多不及，<a id="a-R7"></a>故以多为喻。<a id="a-R8"></a>如一切草木，<a id="a-R9"></a>力不如火；<a id="a-RA"></a>一切诸明，<a id="a-RB"></a>势不如日；<a id="a-RC"></a>亦如十方世界诸山，<a id="a-RD"></a>不如一金刚珠。<a id="a-RE"></a>所以者何？<a id="a-RF"></a>菩萨智慧，<a id="a-RG"></a>是一切诸佛法本，<a id="a-RH"></a>能令一切众生离苦得乐。<a id="a-RI"></a>如迦陵毗伽鸟子，<a id="a-RJ"></a>虽未出[穀-禾+卵]，<a id="a-RK"></a>其音胜于众鸟，<a id="a-RL"></a>何况出[穀-禾+卵]！<a id="a-RM"></a>菩萨智慧亦如是，<a id="a-RN"></a>虽未出无明[穀-禾+卵]，<a id="a-RO"></a>胜一切声闻、<a id="a-RP"></a>辟支佛，<a id="a-RQ"></a>何况成佛！<a id="a-RR"></a>又如转轮圣王太子，<a id="a-RS"></a>虽未成就，<a id="a-RT"></a>福祚威德胜于一切诸王，<a id="a-RU"></a>何况作转轮圣王！<a id="a-RV"></a>菩萨亦如是，<a id="a-RW"></a>虽未成佛，<a id="a-RX"></a>无量阿僧祇劫集无量智慧福德故，<a id="a-RY"></a>胜于声闻、<a id="a-RZ"></a>辟支佛，<a id="a-Ra"></a>何况成佛！</p>
  <p id="aRb">【经】“复次，<a id="a-Rc"></a>舍利弗，<a id="a-Rd"></a>菩萨摩诃萨行般若波罗蜜，<a id="a-Re"></a>一日修智慧，<a id="a-Rf"></a>出过一切声闻、<a id="a-Rg"></a>辟支佛上。<a id="a-Rh"></a>”</p>
  <p id="aRi">【论】问曰：<a id="a-Rj"></a>先已说除佛智慧，<a id="a-Rk"></a>过一切声闻、<a id="a-Rl"></a>辟支佛上，<a id="a-Rm"></a>今何以复重说？</p>
  <p id="aRn">答曰：<a id="a-Ro"></a>非重说也。<a id="a-Rp"></a>上总相说，<a id="a-Rq"></a>今别相说；<a id="a-Rr"></a>先言一切声闻、<a id="a-Rs"></a>辟支佛，<a id="a-Rt"></a>不及菩萨智慧；<a id="a-Ru"></a>今但明不及一日智慧，<a id="a-Rv"></a>何况千万岁？</p>
  <p id="aRw">【经】舍利弗白佛言：<a id="a-Rx"></a>“世尊，<a id="a-Ry"></a>声闻所有智慧，<a id="a-Rz"></a>若须陀洹、<a id="a-S0"></a>斯陀含、<a id="a-S1"></a>阿那含、<a id="a-S2"></a>阿罗汉、<a id="a-S3"></a>辟支佛智慧，<a id="a-S4"></a>佛智慧，<a id="a-S5"></a>是诸众智无有差别，<a id="a-S6"></a>不相违背无生性空。<a id="a-S7"></a>若法不相违背无生性空，<a id="a-S8"></a>是法无有别异；<a id="a-S9"></a>云何世尊言菩萨摩诃萨行般若波罗蜜，<a id="a-SA"></a>一日修智慧，<a id="a-SB"></a>出过声闻、<a id="a-SC"></a>辟支佛上？<a id="a-SD"></a>”</p>
  <p id="aSE">【论】问曰：<a id="a-SF"></a>上佛已说菩萨摩诃萨修智慧，<a id="a-SG"></a>出过声闻、<a id="a-SH"></a>辟支佛上，<a id="a-SI"></a>今舍利弗何以故问？</p>
  <p id="aSJ">答曰：<a id="a-SK"></a>不问智慧势力，<a id="a-SL"></a>能度众生；<a id="a-SM"></a>今但问佛及弟子智慧，<a id="a-SN"></a>体性法中无有差别者。<a id="a-SO"></a>以诸贤圣智慧，<a id="a-SP"></a>皆是诸法实相慧，<a id="a-SQ"></a>皆是四谛及三十七品慧，<a id="a-SR"></a>皆是出三界、<a id="a-SS"></a>入三脱门、<a id="a-ST"></a>成三乘果慧，<a id="a-SU"></a>以是故说，<a id="a-SV"></a>无有差别。</p>
  <p id="aSW">复次，<a id="a-SX"></a>如须陀洹以无漏智灭结得果，<a id="a-SY"></a>乃至佛亦如是。<a id="a-SZ"></a>如须陀洹用二种解脱果，<a id="a-Sa"></a>有为解脱、<a id="a-Sb"></a>无为解脱，<a id="a-Sc"></a>乃至佛亦如是。<a id="a-Sd"></a>如佛入涅槃，<a id="a-Se"></a>须陀洹极迟不过七世，<a id="a-Sf"></a>皆同事、<a id="a-Sg"></a>同缘、<a id="a-Sh"></a>同行、<a id="a-Si"></a>同果报，<a id="a-Sj"></a>以是故言无相违背。<a id="a-Sk"></a>所以者何？<a id="a-Sl"></a>不生性空故。</p>
  <p id="aSm">问曰：<a id="a-Sn"></a>破无明，<a id="a-So"></a>集诸善法，<a id="a-Sp"></a>故生智慧。<a id="a-Sq"></a>是智慧，<a id="a-Sr"></a>心相应，<a id="a-Ss"></a>心共生，<a id="a-St"></a>随心行，<a id="a-Su"></a>是中云何说智慧无生性空，<a id="a-Sv"></a>无有别异？</p>
  <p id="aSw">答曰：<a id="a-Sx"></a>智慧缘灭谛，<a id="a-Sy"></a>是不生；<a id="a-Sz"></a>因缘和合故无有自性，<a id="a-T0"></a>是名性空无所分别。<a id="a-T1"></a>智慧随缘得名，<a id="a-T2"></a>如眼缘色生眼识，<a id="a-T3"></a>或名眼识，<a id="a-T4"></a>或名色识；<a id="a-T5"></a>智慧虽因缘和合作法，<a id="a-T6"></a>以缘无生性空故，<a id="a-T7"></a>名为无生性空。</p>
  <p id="aT8">问曰：<a id="a-T9"></a>诸贤圣智慧，<a id="a-TA"></a>皆缘四谛生，<a id="a-TB"></a>何以但说灭谛？</p>
  <p id="aTC">答曰：<a id="a-TD"></a>四谛中灭谛为上。<a id="a-TE"></a>所以者何？<a id="a-TF"></a>是三谛皆属灭谛故。<a id="a-TG"></a>譬如人请天子，<a id="a-TH"></a>并食群臣，<a id="a-TI"></a>亦名供养天子。</p>
  <p id="aTJ">复次，<a id="a-TK"></a>灭谛故说无生，<a id="a-TL"></a>三谛故说性空。</p>
  <p id="aTM">复次，<a id="a-TN"></a>有人言：<a id="a-TO"></a>“是诸慧性自然不生，<a id="a-TP"></a>性自空。<a id="a-TQ"></a>所以者何？<a id="a-TR"></a>一切法皆因缘和合故无自性，<a id="a-TS"></a>无自性故不生。<a id="a-TT"></a>”</p>
  <p id="aTU">问曰：<a id="a-TV"></a>若尔者，<a id="a-TW"></a>智慧、<a id="a-TX"></a>愚痴，<a id="a-TY"></a>无有别异？</p>
  <p id="aTZ">答曰：<a id="a-Ta"></a>诸法如，<a id="a-Tb"></a>入法性中，<a id="a-Tc"></a>无有别异。<a id="a-Td"></a>如火各各不同，<a id="a-Te"></a>而灭相无异。<a id="a-Tf"></a>譬如众川万流，<a id="a-Tg"></a>各各异色异味；<a id="a-Th"></a>入于大海，<a id="a-Ti"></a>同为一味一名。<a id="a-Tj"></a>如是愚痴、<a id="a-Tk"></a>智慧，<a id="a-Tl"></a>入于般若波罗蜜中，<a id="a-Tm"></a>皆同一味，<a id="a-Tn"></a>无有差别。<a id="a-To"></a>如五色近须弥山，<a id="a-Tp"></a>自失其色，<a id="a-Tq"></a>皆同金色。<a id="a-Tr"></a>如是内外诸法，<a id="a-Ts"></a>入般若波罗蜜中，<a id="a-Tt"></a>皆为一味。<a id="a-Tu"></a>何以故？<a id="a-Tv"></a>般若波罗蜜相毕竟清净故。</p>
  <p id="aTw">复次，<a id="a-Tx"></a>愚痴实相即是智慧；<a id="a-Ty"></a>若分别著此智慧，<a id="a-Tz"></a>即是愚痴。<a id="a-U0"></a>如是愚痴、<a id="a-U1"></a>智慧，<a id="a-U2"></a>有何别异？<a id="a-U3"></a>初入佛法，<a id="a-U4"></a>是痴，<a id="a-U5"></a>是慧；<a id="a-U6"></a>转后深入，<a id="a-U7"></a>痴、<a id="a-U8"></a>慧无异。<a id="a-U9"></a>以是故，<a id="a-UA"></a>是诸众智无有别异，<a id="a-UB"></a>不相违背，<a id="a-UC"></a>不生性空，<a id="a-UD"></a>故无咎。</p>
  <p id="aUE">【经】佛告舍利弗：<a id="a-UF"></a>“于汝意云何？<a id="a-UG"></a>菩萨摩诃萨行般若波罗蜜，<a id="a-UH"></a>一日修智慧，<a id="a-UI"></a>心念：<a id="a-UJ"></a>‘我行道慧益一切众生，<a id="a-UK"></a>当以一切种智知一切法，<a id="a-UL"></a>度一切众生。<a id="a-UM"></a>’诸声闻、<a id="a-UN"></a>辟支佛智慧，<a id="a-UO"></a>为有是事不？<a id="a-UP"></a>”</p>
  <p id="aUQ">舍利弗言：<a id="a-UR"></a>“不也！<a id="a-US"></a>世尊。<a id="a-UT"></a>”</p>
  <p id="aUU">【论】释曰：<a id="a-UV"></a>有四种论：<a id="a-UW"></a>一者、<a id="a-UX"></a>必定论，<a id="a-UY"></a>二者、<a id="a-UZ"></a>分别论，<a id="a-Ua"></a>三者、<a id="a-Ub"></a>反问论，<a id="a-Uc"></a>四者、<a id="a-Ud"></a>置论。</p>
  <p id="aUe">必定论者，<a id="a-Uf"></a>如众生中世尊为第一，<a id="a-Ug"></a>一切法中无我，<a id="a-Uh"></a>世间不可乐，<a id="a-Ui"></a>涅槃为安隐寂灭，<a id="a-Uj"></a>业因缘不失，<a id="a-Uk"></a>如是等名为必定论。</p>
  <p id="aUl">分别论者，<a id="a-Um"></a>如无畏太子问佛：<a id="a-Un"></a>“佛能说是语，<a id="a-Uo"></a>令他人瞋不？<a id="a-Up"></a>”佛言：<a id="a-Uq"></a>“是事当分别答。<a id="a-Ur"></a>”太子言：<a id="a-Us"></a>“诸尼犍子辈了矣！<a id="a-Ut"></a>佛或时怜愍心故，<a id="a-Uu"></a>出众生于罪中，<a id="a-Uv"></a>而众生瞋，<a id="a-Uw"></a>然众生后当得利。<a id="a-Ux"></a>”尔时，<a id="a-Uy"></a>无畏之子，<a id="a-Uz"></a>坐其膝上，<a id="a-V0"></a>佛问无畏：<a id="a-V1"></a>“汝子或时吞诸瓦石草木，<a id="a-V2"></a>汝听咽不？<a id="a-V3"></a>”答言：<a id="a-V4"></a>“不听！<a id="a-V5"></a>先教令吐。<a id="a-V6"></a>若不肯吐，<a id="a-V7"></a>左手捉耳，<a id="a-V8"></a>右手擿口；<a id="a-V9"></a>纵令血出，<a id="a-VA"></a>亦不置之！<a id="a-VB"></a>”佛言：<a id="a-VC"></a>“汝不愍之耶？<a id="a-VD"></a>”答曰：<a id="a-VE"></a>“愍之深故，<a id="a-VF"></a>为出瓦石，<a id="a-VG"></a>虽当时痛，<a id="a-VH"></a>后得安隐！<a id="a-VI"></a>”佛言：<a id="a-VJ"></a>“我亦如是，<a id="a-VK"></a>若众生欲作重罪，<a id="a-VL"></a>善教不从，<a id="a-VM"></a>以苦言谏之；<a id="a-VN"></a>虽起瞋恚，<a id="a-VO"></a>后得安隐。<a id="a-VP"></a>”又如五比丘问佛：<a id="a-VQ"></a>“受乐得道耶？<a id="a-VR"></a>”佛言：<a id="a-VS"></a>“不必定。<a id="a-VT"></a>有受苦得罪，<a id="a-VU"></a>受苦得乐；<a id="a-VV"></a>有受乐得罪，<a id="a-VW"></a>受乐得福。<a id="a-VX"></a>”如是等，<a id="a-VY"></a>名为分别论。</p>
  <p id="aVZ">反问论者，<a id="a-Va"></a>还以所问答之。<a id="a-Vb"></a>如佛告比丘：<a id="a-Vc"></a>“于汝意云何？<a id="a-Vd"></a>是色，<a id="a-Ve"></a>常耶？<a id="a-Vf"></a>无常耶？<a id="a-Vg"></a>”比丘言：<a id="a-Vh"></a>“无常。<a id="a-Vi"></a>”“若无常，<a id="a-Vj"></a>是苦不？<a id="a-Vk"></a>”答言：<a id="a-Vl"></a>“苦。<a id="a-Vm"></a>”“若法是无常、<a id="a-Vn"></a>苦，<a id="a-Vo"></a>闻法圣弟子，<a id="a-Vp"></a>著是法，<a id="a-Vq"></a>言是法是我、<a id="a-Vr"></a>是我所不？<a id="a-Vs"></a>”答曰：<a id="a-Vt"></a>“不也！<a id="a-Vu"></a>世尊。<a id="a-Vv"></a>”佛告比丘：<a id="a-Vw"></a>“从今已后，<a id="a-Vx"></a>所有色，<a id="a-Vy"></a>若过去、<a id="a-Vz"></a>若未来、<a id="a-W0"></a>若现在，<a id="a-W1"></a>若内、<a id="a-W2"></a>若外，<a id="a-W3"></a>若好、<a id="a-W4"></a>若丑；<a id="a-W5"></a>是色非我所，<a id="a-W6"></a>我非此色所；<a id="a-W7"></a>如是应以正实智慧知。<a id="a-W8"></a>受、<a id="a-W9"></a>想、<a id="a-WA"></a>行、<a id="a-WB"></a>识，<a id="a-WC"></a>亦如是。<a id="a-WD"></a>”如是等，<a id="a-WE"></a>名反问论。</p>
  <p id="aWF">置论者，<a id="a-WG"></a>如十四难：<a id="a-WH"></a>世间有常，<a id="a-WI"></a>世间无常；<a id="a-WJ"></a>世间有边，<a id="a-WK"></a>世间无边。<a id="a-WL"></a>如是等，<a id="a-WM"></a>是名为置论。</p>
  <p id="aWN">今佛以反问论答舍利弗，<a id="a-WO"></a>以舍利弗智于事未悟，<a id="a-WP"></a>佛反问事端，<a id="a-WQ"></a>令其得解。<a id="a-WR"></a>菩萨度众生智慧，<a id="a-WS"></a>名为道慧。<a id="a-WT"></a>如后品中说：<a id="a-WU"></a>萨婆若慧，<a id="a-WV"></a>声闻、<a id="a-WW"></a>辟支佛事；<a id="a-WX"></a>一切种智慧，<a id="a-WY"></a>是诸佛事；<a id="a-WZ"></a>道种慧，<a id="a-Wa"></a>是菩萨事。</p>
  <p id="aWb">复次，<a id="a-Wc"></a>八圣道分为实道，<a id="a-Wd"></a>令众生种种因缘入道，<a id="a-We"></a>是名道慧；<a id="a-Wf"></a>令众生住于道中，<a id="a-Wg"></a>是为利益声闻种、<a id="a-Wh"></a>辟支佛种、<a id="a-Wi"></a>佛种。<a id="a-Wj"></a>又复一切智慧无所不得，<a id="a-Wk"></a>是名一切种。<a id="a-Wl"></a>若有为、<a id="a-Wm"></a>若无为，<a id="a-Wn"></a>用一切种智知，<a id="a-Wo"></a>得佛道已，<a id="a-Wp"></a>应度一切众生，<a id="a-Wq"></a>利益一切众生，<a id="a-Wr"></a>或大乘，<a id="a-Ws"></a>或声闻乘，<a id="a-Wt"></a>或辟支佛乘。<a id="a-Wu"></a>若不入三乘道，<a id="a-Wv"></a>教修福德，<a id="a-Ww"></a>受天上人中富乐。<a id="a-Wx"></a>若不能修福，<a id="a-Wy"></a>以今世利益之事，<a id="a-Wz"></a>衣食、<a id="a-X0"></a>卧具等。<a id="a-X1"></a>若复不得，<a id="a-X2"></a>当以慈悲心利益，<a id="a-X3"></a>是名度一切众生。</p>
  <p id="aX4">问曰：<a id="a-X5"></a>若佛知一切声闻、<a id="a-X6"></a>辟支佛不能为众生，<a id="a-X7"></a>何以故问？</p>
  <p id="aX8">答曰：<a id="a-X9"></a>佛意如是，<a id="a-XA"></a>欲令舍利弗口自说，<a id="a-XB"></a>诸声闻、<a id="a-XC"></a>辟支佛不如菩萨。<a id="a-XD"></a>是故佛问，<a id="a-XE"></a>舍利弗言：<a id="a-XF"></a>“不也！<a id="a-XG"></a>世尊。<a id="a-XH"></a>”所以者何？<a id="a-XI"></a>声闻、<a id="a-XJ"></a>辟支佛，<a id="a-XK"></a>虽有慈心，<a id="a-XL"></a>本不发心愿度一切众生，<a id="a-XM"></a>亦不回善根向阿耨多罗三藐三菩提。<a id="a-XN"></a>以是故，<a id="a-XO"></a>菩萨一日修智慧，<a id="a-XP"></a>过声闻、<a id="a-XQ"></a>辟支佛上。</p>
  <p id="aXR">【经】“舍利弗，<a id="a-XS"></a>于汝意云何？<a id="a-XT"></a>诸声闻、<a id="a-XU"></a>辟支佛，<a id="a-XV"></a>颇有是念：<a id="a-XW"></a>‘我等当得阿耨多罗三藐三菩提，<a id="a-XX"></a>度一切众生，<a id="a-XY"></a>令得无余涅槃不？<a id="a-XZ"></a>’”</p>
  <p id="aXa">舍利弗言：<a id="a-Xb"></a>“不也！<a id="a-Xc"></a>世尊。<a id="a-Xd"></a>”</p>
  <p id="aXe">佛告舍利弗：<a id="a-Xf"></a>“以是因缘故，<a id="a-Xg"></a>当知诸声闻、<a id="a-Xh"></a>辟支佛智慧，<a id="a-Xi"></a>欲比菩萨摩诃萨智慧，<a id="a-Xj"></a>百分不及一，<a id="a-Xk"></a>乃至算数譬喻所不能及。<a id="a-Xl"></a>”</p>
  <p id="aXm">【论】问曰：<a id="a-Xn"></a>上已反问舍利弗，<a id="a-Xo"></a>事已定，<a id="a-Xp"></a>今何以复问？</p>
  <p id="aXq">答曰：<a id="a-Xr"></a>以舍利弗欲以须陀洹同得解脱故，<a id="a-Xs"></a>与诸佛、<a id="a-Xt"></a>菩萨等，<a id="a-Xu"></a>而佛不听。<a id="a-Xv"></a>譬如有人，<a id="a-Xw"></a>欲以毛孔之空与虚空等；<a id="a-Xx"></a>以是故，<a id="a-Xy"></a>佛重质其事。</p>
  <p id="aXz">复次，<a id="a-Y0"></a>虽同一事，<a id="a-Y1"></a>义门各异。<a id="a-Y2"></a>先言智慧，<a id="a-Y3"></a>为一切众生故；<a id="a-Y4"></a>今言颇有是念：<a id="a-Y5"></a>“我当得阿耨多罗三藐三菩提，<a id="a-Y6"></a>令一切众生得无余涅槃。<a id="a-Y7"></a>”无余涅槃义，<a id="a-Y8"></a>如先说。</p>
  <p id="aY9">复次，<a id="a-YA"></a>一声闻、<a id="a-YB"></a>辟支佛尚不作是念，<a id="a-YC"></a>何况一切声闻、<a id="a-YD"></a>辟支佛？</p>
  <p id="aYE">【经】“舍利弗，<a id="a-YF"></a>于汝意云何？<a id="a-YG"></a>诸声闻、<a id="a-YH"></a>辟支佛，<a id="a-YI"></a>颇有是念：<a id="a-YJ"></a>‘我行六波罗蜜，<a id="a-YK"></a>成就众生，<a id="a-YL"></a>庄严世界，<a id="a-YM"></a>具佛十力、<a id="a-YN"></a>四无所畏、<a id="a-YO"></a>四无碍智、<a id="a-YP"></a>十八不共法，<a id="a-YQ"></a>度脱无量阿僧祇众生，<a id="a-YR"></a>令得涅槃不？<a id="a-YS"></a>’”</p>
  <p id="aYT">舍利弗言：<a id="a-YU"></a>“不也！<a id="a-YV"></a>世尊。<a id="a-YW"></a>”</p>
  <p id="aYX">【论】释曰：<a id="a-YY"></a>先略说我当得阿耨多罗三藐三菩提；<a id="a-YZ"></a>今广说得阿耨多罗三藐三菩提因缘，<a id="a-Ya"></a>所谓六波罗蜜，<a id="a-Yb"></a>乃至十八不共法。<a id="a-Yc"></a>六波罗蜜义如先说。<a id="a-Yd"></a>教化众生，<a id="a-Ye"></a>净佛世界，<a id="a-Yf"></a>后当说。<a id="a-Yg"></a>余十力等，<a id="a-Yh"></a>如先说。</p>
  <p id="aYi">【经】佛告舍利弗：<a id="a-Yj"></a>“菩萨摩诃萨能作是念：<a id="a-Yk"></a>‘我当行六波罗蜜，<a id="a-Yl"></a>乃至十八不共法，<a id="a-Ym"></a>成阿耨多罗三藐三菩提，<a id="a-Yn"></a>度脱无量阿僧祇众生，<a id="a-Yo"></a>令得涅槃。<a id="a-Yp"></a>’譬如萤火虫，<a id="a-Yq"></a>不作是念：<a id="a-Yr"></a>‘我力能照阎浮提，<a id="a-Ys"></a>普令大明。<a id="a-Yt"></a>’诸阿罗汉、<a id="a-Yu"></a>辟支佛，<a id="a-Yv"></a>亦如是不作是念：<a id="a-Yw"></a>‘我等行六波罗蜜，<a id="a-Yx"></a>乃至十八不共法，<a id="a-Yy"></a>得阿耨多罗三藐三菩提，<a id="a-Yz"></a>度脱无量阿僧祇众生，<a id="a-Z0"></a>令得涅槃。<a id="a-Z1"></a>’”</p>
  <p id="aZ2">【论】释曰：<a id="a-Z3"></a>所以十方恒河沙舍利弗、<a id="a-Z4"></a>目连，<a id="a-Z5"></a>不如一菩萨者，<a id="a-Z6"></a>譬如萤火虫虽众多，<a id="a-Z7"></a>各有所照，<a id="a-Z8"></a>不及于日。<a id="a-Z9"></a>萤火虫亦不作是念：<a id="a-ZA"></a>‘我光明能照阎浮提。<a id="a-ZB"></a>’诸声闻、<a id="a-ZC"></a>辟支佛不作是念：<a id="a-ZD"></a>‘我智慧能照无量无边众生。<a id="a-ZE"></a>’如萤火虫夜能有所照，<a id="a-ZF"></a>日出则不能。<a id="a-ZG"></a>诸声闻、<a id="a-ZH"></a>辟支佛亦如是，<a id="a-ZI"></a>未有大菩萨时，<a id="a-ZJ"></a>能师子吼说法教化；<a id="a-ZK"></a>有菩萨出，<a id="a-ZL"></a>不能有所作。</p>
  <p id="aZM">【经】“舍利弗，<a id="a-ZN"></a>譬如日出时，<a id="a-ZO"></a>光明遍照阎浮提，<a id="a-ZP"></a>无不蒙明者；<a id="a-ZQ"></a>菩萨摩诃萨亦如是，<a id="a-ZR"></a>行六波罗蜜，<a id="a-ZS"></a>乃至十八不共法，<a id="a-ZT"></a>得阿耨多罗三藐三菩提，<a id="a-ZU"></a>度脱无量阿僧祇众生，<a id="a-ZV"></a>令得涅槃！<a id="a-ZW"></a>”</p>
  <p id="aZX">【论】释曰：<a id="a-ZY"></a>如日天子怜愍众生故，<a id="a-ZZ"></a>与七宝宫殿俱绕四天下，<a id="a-Za"></a>从初至终，<a id="a-Zb"></a>常不懈息，<a id="a-Zc"></a>为众生除诸冷湿，<a id="a-Zd"></a>照诸闇冥，<a id="a-Ze"></a>令各得所；<a id="a-Zf"></a>菩萨亦如是，<a id="a-Zg"></a>从初发心，<a id="a-Zh"></a>常行六波罗蜜，<a id="a-Zi"></a>乃至十八不共法，<a id="a-Zj"></a>为度众生无有懈息，<a id="a-Zk"></a>除不善冷，<a id="a-Zl"></a>干竭五欲泥，<a id="a-Zm"></a>破愚痴无明，<a id="a-Zn"></a>教导修善业，<a id="a-Zo"></a>令各得所。<a id="a-Zp"></a>又日明普照，<a id="a-Zq"></a>无憎无爱，<a id="a-Zr"></a>随其高下，<a id="a-Zs"></a>深浅悉照；<a id="a-Zt"></a>菩萨亦如是，<a id="a-Zu"></a>出于世间，<a id="a-Zv"></a>住五神通，<a id="a-Zw"></a>处于虚空，<a id="a-Zx"></a>放智慧光明，<a id="a-Zy"></a>照诸罪福业及诸果报。<a id="a-Zz"></a>菩萨以智慧光明，<a id="a-a0"></a>灭众生邪见戏论；<a id="a-a1"></a>譬如朝露，<a id="a-a2"></a>见日则消。</p>
 </body>
</html>