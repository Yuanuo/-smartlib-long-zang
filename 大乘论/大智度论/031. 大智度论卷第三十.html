<!doctype html>
<html id="z3IBVGCth" data-ver="2360">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第三十</h1>
  <h2 id="a2">释初品中善根供养</h2>
  <p id="a3">【经】“欲以诸善根供养诸佛，<a id="a-4"></a>恭敬尊重赞叹，<a id="a-5"></a>随意成就，<a id="a-6"></a>当学般若波罗蜜！<a id="a-7"></a>”</p>
  <p id="a8">【论】菩萨既得不离诸佛，<a id="a-9"></a>当应供养。<a id="a-A"></a>若得值佛而无供具，<a id="a-B"></a>甚为不悦！<a id="a-C"></a>如须摩提菩萨（此言妙意）见燃灯佛，<a id="a-D"></a>无供养具，<a id="a-E"></a>周旋求索。<a id="a-F"></a>见卖华女，<a id="a-G"></a>以五百金钱，<a id="a-H"></a>买得五茎青莲华以供养佛。<a id="a-I"></a>又萨陀波仑菩萨，<a id="a-J"></a>为供养师故，<a id="a-K"></a>卖身血肉。<a id="a-L"></a>如是等菩萨既得见佛，<a id="a-M"></a>心欲供养；<a id="a-N"></a>若无供具，<a id="a-O"></a>其心有碍。<a id="a-P"></a>譬如庶民遇见君长，<a id="a-Q"></a>不持礼贶，<a id="a-R"></a>则为不敬。<a id="a-S"></a>是故诸菩萨求供养具，<a id="a-T"></a>供养诸佛；<a id="a-U"></a>佛虽不须，<a id="a-V"></a>菩萨心得具足。<a id="a-W"></a>譬如农夫遇好良田而无种子，<a id="a-X"></a>虽欲加功，<a id="a-Y"></a>无以肆力，<a id="a-Z"></a>心大愁忧！<a id="a-a"></a>菩萨亦如是，<a id="a-b"></a>得遇诸佛而无供具，<a id="a-c"></a>设有余物，<a id="a-d"></a>不称其意，<a id="a-e"></a>心便有碍。<a id="a-f"></a>诸善根者，<a id="a-g"></a>所谓善根果报，<a id="a-h"></a>华香、<a id="a-i"></a>缨络、<a id="a-j"></a>衣服、<a id="a-k"></a>幡盖，<a id="a-l"></a>种种珍宝等。<a id="a-m"></a>所以者何？<a id="a-n"></a>或时以因说果，<a id="a-o"></a>如言日食千两金，<a id="a-p"></a>金不可食，<a id="a-q"></a>因金得食，<a id="a-r"></a>故言食金。<a id="a-s"></a>或时以果说因，<a id="a-t"></a>如见好画，<a id="a-u"></a>言是好手，<a id="a-v"></a>手非是画，<a id="a-w"></a>见画妙故，<a id="a-x"></a>说言好手。<a id="a-y"></a>善根果报亦如是，<a id="a-z"></a>以善根业因缘，<a id="a-10"></a>得供养之具，<a id="a-11"></a>名为善根。</p>
  <p id="a12">问曰：<a id="a-13"></a>若尔者，<a id="a-14"></a>何不即说华香等而说其因？</p>
  <p id="a15">答曰：<a id="a-16"></a>供养具有二种：<a id="a-17"></a>一者、<a id="a-18"></a>财供养，<a id="a-19"></a>二者、<a id="a-1A"></a>法供养。<a id="a-1B"></a>若但说华香等供养，<a id="a-1C"></a>则不摄法供养；<a id="a-1D"></a>今说善根供养，<a id="a-1E"></a>当知则财、<a id="a-1F"></a>法俱摄。<a id="a-1G"></a>供养者，<a id="a-1H"></a>若见若闻诸佛功德，<a id="a-1I"></a>心敬尊重，<a id="a-1J"></a>迎逆侍送，<a id="a-1K"></a>旋绕礼拜，<a id="a-1L"></a>曲躬合手而住，<a id="a-1M"></a>避坐安处，<a id="a-1N"></a>劝进饮食、<a id="a-1O"></a>华香、<a id="a-1P"></a>珍宝等。<a id="a-1Q"></a>种种称赞持戒、<a id="a-1R"></a>禅定、<a id="a-1S"></a>智慧诸功德。<a id="a-1T"></a>有所说法，<a id="a-1U"></a>信受教诲。<a id="a-1V"></a>如是善身、<a id="a-1W"></a>口、<a id="a-1X"></a>意业，<a id="a-1Y"></a>是为供养。<a id="a-1Z"></a>尊重者，<a id="a-1a"></a>知一切众生中，<a id="a-1b"></a>德无过上，<a id="a-1c"></a>故言尊；<a id="a-1d"></a>敬畏之心过于父母、<a id="a-1e"></a>师长、<a id="a-1f"></a>君王，<a id="a-1g"></a>利益重故，<a id="a-1h"></a>故言重。<a id="a-1i"></a>恭敬者，<a id="a-1j"></a>谦逊畏难故言恭；<a id="a-1k"></a>推其智德故言敬。<a id="a-1l"></a>赞叹者，<a id="a-1m"></a>美其功德为赞；<a id="a-1n"></a>赞之不足，<a id="a-1o"></a>又称扬之，<a id="a-1p"></a>故言叹。<a id="a-1q"></a>随意成就者，<a id="a-1r"></a>若须华供养，<a id="a-1s"></a>如意即至，<a id="a-1t"></a>或求得，<a id="a-1u"></a>或不求而得；<a id="a-1v"></a>有自然出者，<a id="a-1w"></a>或变化生；<a id="a-1x"></a>乃至妓乐供养之具，<a id="a-1y"></a>悉皆如是。</p>
  <p id="a1z">问曰：<a id="a-20"></a>菩萨遇得便以供养，<a id="a-21"></a>何以随意求索？</p>
  <p id="a22">答曰：<a id="a-23"></a>福德从心，<a id="a-24"></a>于所爱重，<a id="a-25"></a>持用供养，<a id="a-26"></a>得福增多。<a id="a-27"></a>如阿育王小儿时，<a id="a-28"></a>以所重土，<a id="a-29"></a>持用奉佛；<a id="a-2A"></a>得阎浮提王，<a id="a-2B"></a>一日之中起八万塔。<a id="a-2C"></a>若大人虽以多土投钵而无所得，<a id="a-2D"></a>非所重故。<a id="a-2E"></a>有人偏贵重华，<a id="a-2F"></a>以其所贵，<a id="a-2G"></a>持供养佛，<a id="a-2H"></a>得福增多，<a id="a-2I"></a>乃至宝物亦如是。</p>
  <p id="a2J">复次，<a id="a-2K"></a>随时所宜，<a id="a-2L"></a>若寒时，<a id="a-2M"></a>应以薪火、<a id="a-2N"></a>上衣、<a id="a-2O"></a>温室、<a id="a-2P"></a>被褥，<a id="a-2Q"></a>及以饮食；<a id="a-2R"></a>热时，<a id="a-2S"></a>应以冰水、<a id="a-2T"></a>扇盖、<a id="a-2U"></a>凉室、<a id="a-2V"></a>生薄之服，<a id="a-2W"></a>上妙之食；<a id="a-2X"></a>风雨之时，<a id="a-2Y"></a>就送供具；<a id="a-2Z"></a>如是等随时供养。<a id="a-2a"></a>又随土地所宜，<a id="a-2b"></a>随受者所须，<a id="a-2c"></a>皆持供养。</p>
  <p id="a2d">复次，<a id="a-2e"></a>随意供养者，<a id="a-2f"></a>有菩萨知佛无所须，<a id="a-2g"></a>又知诸物虚诳如幻，<a id="a-2h"></a>一相所谓无相；<a id="a-2i"></a>为教化众生故，<a id="a-2j"></a>随众生国土所重，<a id="a-2k"></a>引导故供养。<a id="a-2l"></a>复有菩萨得甚深禅定，<a id="a-2m"></a>生菩萨神通，<a id="a-2n"></a>以神通力故，<a id="a-2o"></a>飞到十方佛前。<a id="a-2p"></a>或于佛国，<a id="a-2q"></a>若须遍雨天华，<a id="a-2r"></a>即满三千世界持供养佛；<a id="a-2s"></a>或雨天旃檀，<a id="a-2t"></a>或雨真珠，<a id="a-2u"></a>光相鲜发；<a id="a-2v"></a>或雨七宝，<a id="a-2w"></a>或雨如意珠，<a id="a-2x"></a>大如须弥；<a id="a-2y"></a>或雨妓乐，<a id="a-2z"></a>音声清妙；<a id="a-30"></a>或以身如须弥以为灯炷，<a id="a-31"></a>供养诸佛。<a id="a-32"></a>如是等名为财供养。<a id="a-33"></a>又菩萨行六波罗蜜，<a id="a-34"></a>以法供养诸佛：<a id="a-35"></a>或有菩萨行一地法供养诸佛，<a id="a-36"></a>乃至十地行法供养。<a id="a-37"></a>或时菩萨得无生法忍，<a id="a-38"></a>自除烦恼及众生烦恼，<a id="a-39"></a>是法供养。<a id="a-3A"></a>或时菩萨住于十地，<a id="a-3B"></a>以神力故，<a id="a-3C"></a>令地狱火灭；<a id="a-3D"></a>于饿鬼道，<a id="a-3E"></a>皆得饱满；<a id="a-3F"></a>令畜生得离恐怖，<a id="a-3G"></a>令生人、<a id="a-3H"></a>天；<a id="a-3I"></a>渐住阿鞞跋致地。<a id="a-3J"></a>如是等大功德力，<a id="a-3K"></a>名为法供养。<a id="a-3L"></a>以是故说：<a id="a-3M"></a>欲得善根成就，<a id="a-3N"></a>当学般若波罗蜜。</p>
  <p id="a3O">【经】“欲满一切众生所愿：<a id="a-3P"></a>衣服、<a id="a-3Q"></a>饮食、<a id="a-3R"></a>卧具，<a id="a-3S"></a>涂香、<a id="a-3T"></a>车乘，<a id="a-3U"></a>房舍、<a id="a-3V"></a>床榻、<a id="a-3W"></a>灯烛等，<a id="a-3X"></a>当学般若波罗蜜！<a id="a-3Y"></a>”</p>
  <p id="a3Z">【论】问曰：<a id="a-3a"></a>有何次第，<a id="a-3b"></a>欲满一切众生愿？</p>
  <p id="a3c">答曰：<a id="a-3d"></a>菩萨业有二种：<a id="a-3e"></a>一为供养诸佛，<a id="a-3f"></a>二为度脱众生。<a id="a-3g"></a>以供养诸佛，<a id="a-3h"></a>得无量福德；<a id="a-3i"></a>持是福德，<a id="a-3j"></a>利益众生，<a id="a-3k"></a>所谓满众生愿。<a id="a-3l"></a>如贾客主入海采宝，<a id="a-3m"></a>安隐出还，<a id="a-3n"></a>利益所亲及知识等；<a id="a-3o"></a>菩萨如是入诸佛法海，<a id="a-3p"></a>得无量功德之宝，<a id="a-3q"></a>利益众生。<a id="a-3r"></a>如小王供养大王，<a id="a-3s"></a>能令欢喜，<a id="a-3t"></a>与其所愿，<a id="a-3u"></a>职位财帛，<a id="a-3v"></a>还其本国，<a id="a-3w"></a>利益人物，<a id="a-3x"></a>除却怨贼。<a id="a-3y"></a>菩萨供养诸佛法王故，<a id="a-3z"></a>得受记莂；<a id="a-40"></a>以无量善根珍宝，<a id="a-41"></a>得无尽智力，<a id="a-42"></a>来入众生。<a id="a-43"></a>善人供养，<a id="a-44"></a>贫者随其所须而给与之，<a id="a-45"></a>魔民、<a id="a-46"></a>邪见外道之属悉皆破坏；<a id="a-47"></a>是为供养诸佛，<a id="a-48"></a>次满众生所愿。</p>
  <p id="a49">问曰：<a id="a-4A"></a>菩萨实能满一切众生愿不？<a id="a-4B"></a>若悉满众生愿，<a id="a-4C"></a>余佛菩萨何所利益？<a id="a-4D"></a>若不悉满，<a id="a-4E"></a>是中何故说欲满一切众生愿，<a id="a-4F"></a>当学般若波罗蜜？</p>
  <p id="a4G">答曰：<a id="a-4H"></a>有二种愿：<a id="a-4I"></a>一者、<a id="a-4J"></a>可得愿，<a id="a-4K"></a>二者、<a id="a-4L"></a>不可得愿。<a id="a-4M"></a>不可得愿者，<a id="a-4N"></a>有人欲筹量虚空，<a id="a-4O"></a>尽其边际，<a id="a-4P"></a>及求时、<a id="a-4Q"></a>方边际，<a id="a-4R"></a>如小儿求水中月、<a id="a-4S"></a>镜中像，<a id="a-4T"></a>如是等愿皆不可得。<a id="a-4U"></a>可得愿者，<a id="a-4V"></a>钻木求火，<a id="a-4W"></a>穿地得水，<a id="a-4X"></a>修福得人天中生，<a id="a-4Y"></a>及得阿罗汉、<a id="a-4Z"></a>辟支佛果，<a id="a-4a"></a>乃至得诸佛法王，<a id="a-4b"></a>如是等名皆可得愿。<a id="a-4c"></a>可得愿有二种：<a id="a-4d"></a>一谓世间，<a id="a-4e"></a>二谓出世间。<a id="a-4f"></a>是中世间愿故，<a id="a-4g"></a>满众生愿。<a id="a-4h"></a>云何得知？<a id="a-4i"></a>以饮食、<a id="a-4j"></a>床卧，<a id="a-4k"></a>乃至灯烛所须之物皆给与之。</p>
  <p id="a4l">问曰：<a id="a-4m"></a>菩萨何以故与众生易得愿，<a id="a-4n"></a>不与难者？</p>
  <p id="a4o">答曰：<a id="a-4p"></a>愿有下、<a id="a-4q"></a>中、<a id="a-4r"></a>上。<a id="a-4s"></a>下愿令致今世乐因缘，<a id="a-4t"></a>中愿后世乐因缘，<a id="a-4u"></a>上愿与涅槃乐因缘。<a id="a-4v"></a>是故先与下愿，<a id="a-4w"></a>次及中愿，<a id="a-4x"></a>然后上愿。</p>
  <p id="a4y">复次，<a id="a-4z"></a>众生多著今乐，<a id="a-50"></a>少求后乐，<a id="a-51"></a>涅槃乐者转复少也。<a id="a-52"></a>若说多者，<a id="a-53"></a>少亦摄之。</p>
  <p id="a54">复次，<a id="a-55"></a>此经前后多说后世涅槃道，<a id="a-56"></a>少说今世利事。<a id="a-57"></a>菩萨法者，<a id="a-58"></a>常与众生种种利益，<a id="a-59"></a>不应有舍。<a id="a-5A"></a>所以者何？<a id="a-5B"></a>初心但欲令诸众生行大乘法；<a id="a-5C"></a>以不堪受化，<a id="a-5D"></a>次与声闻、<a id="a-5E"></a>辟支佛道；<a id="a-5F"></a>若复不能，<a id="a-5G"></a>当与十善，<a id="a-5H"></a>四梵行等，<a id="a-5I"></a>令修福德。<a id="a-5J"></a>若众生都不乐者，<a id="a-5K"></a>如是众生不应遗舍，<a id="a-5L"></a>当与今世利益，<a id="a-5M"></a>所谓饮食等也。</p>
  <p id="a5N">复次，<a id="a-5O"></a>凡夫虽能与人饮食等，<a id="a-5P"></a>满彼愿者，<a id="a-5Q"></a>皆有因缘，<a id="a-5R"></a>若今世事，<a id="a-5S"></a>若后世事。<a id="a-5T"></a>声闻、<a id="a-5U"></a>辟支佛虽无因缘满众生愿，<a id="a-5V"></a>而所益甚少。<a id="a-5W"></a>菩萨摩诃萨行檀波罗蜜等因缘故，<a id="a-5X"></a>得为国王，<a id="a-5Y"></a>或为大长者，<a id="a-5Z"></a>财富无量，<a id="a-5a"></a>四方众生若来求者，<a id="a-5b"></a>尽满足之。<a id="a-5c"></a>如频头居士为大檀越，<a id="a-5d"></a>坐七宝大床，<a id="a-5e"></a>金刚为脚，<a id="a-5f"></a>敷以天褥，<a id="a-5g"></a>以赤真珠上为帐幔，<a id="a-5h"></a>左右立侍，<a id="a-5i"></a>各八万四千，<a id="a-5j"></a>皆庄严奇妙。<a id="a-5k"></a>开四大门，<a id="a-5l"></a>恣所求者。<a id="a-5m"></a>昼夜六时鸣鼓，<a id="a-5n"></a>又放光明，<a id="a-5o"></a>十方无量众生有闻鼓声，<a id="a-5p"></a>光明触身者，<a id="a-5q"></a>无不悉来。<a id="a-5r"></a>欲得种种饮食者，<a id="a-5s"></a>长者见其大集，<a id="a-5t"></a>即时默然，<a id="a-5u"></a>仰视虚空，<a id="a-5v"></a>于时空中雨种种百味之食，<a id="a-5w"></a>随意皆得。<a id="a-5x"></a>若众生不自取者，<a id="a-5y"></a>左右给使分布与之，<a id="a-5z"></a>足满乃止。<a id="a-60"></a>须饮食、<a id="a-61"></a>衣被，<a id="a-62"></a>卧具、<a id="a-63"></a>宝物等，<a id="a-64"></a>皆亦如是。<a id="a-65"></a>恣众生所欲已，<a id="a-66"></a>然后说法，<a id="a-67"></a>令离四食，<a id="a-68"></a>皆住阿鞞跋致地。<a id="a-69"></a>如是等菩萨神通力故，<a id="a-6A"></a>能满众生愿。</p>
  <p id="a6B">问曰：<a id="a-6C"></a>佛在世时，<a id="a-6D"></a>众生尚有饥饿，<a id="a-6E"></a>天不降雨，<a id="a-6F"></a>众生困弊；<a id="a-6G"></a>佛犹不能满一切众生之愿，<a id="a-6H"></a>云何菩萨能满其愿？</p>
  <p id="a6I">答曰：<a id="a-6J"></a>菩萨住于十地，<a id="a-6K"></a>入首楞严三昧，<a id="a-6L"></a>于三千大千世界，<a id="a-6M"></a>或时现初发意，<a id="a-6N"></a>行六波罗蜜；<a id="a-6O"></a>或现阿鞞跋致；<a id="a-6P"></a>或现一生补处，<a id="a-6Q"></a>于兜率天上，<a id="a-6R"></a>为诸天说法；<a id="a-6S"></a>或从兜率天上来，<a id="a-6T"></a>下生净饭王宫；<a id="a-6U"></a>或现出家成佛；<a id="a-6V"></a>或现大众中转法轮，<a id="a-6W"></a>度无量众生；<a id="a-6X"></a>或现入涅槃，<a id="a-6Y"></a>起七宝塔，<a id="a-6Z"></a>遍诸国土，<a id="a-6a"></a>令众生供养舍利；<a id="a-6b"></a>或时法都灭尽。<a id="a-6c"></a>菩萨利益如是，<a id="a-6d"></a>何况于佛！<a id="a-6e"></a>而佛身有二种：<a id="a-6f"></a>一者、<a id="a-6g"></a>真身，<a id="a-6h"></a>二者、<a id="a-6i"></a>化身。<a id="a-6j"></a>众生见佛真身，<a id="a-6k"></a>无愿不满。<a id="a-6l"></a>佛真身者，<a id="a-6m"></a>满于虚空，<a id="a-6n"></a>光明遍照十方，<a id="a-6o"></a>说法音声亦遍十方；<a id="a-6p"></a>无量恒河沙等世界满中大众，<a id="a-6q"></a>皆共听法；<a id="a-6r"></a>说法不息，<a id="a-6s"></a>一时之顷，<a id="a-6t"></a>各随所闻而得解悟。<a id="a-6u"></a>如劫尽已，<a id="a-6v"></a>众生行业因缘故，<a id="a-6w"></a>大雨澍下，<a id="a-6x"></a>间无断绝，<a id="a-6y"></a>三大所不能制；<a id="a-6z"></a>唯有劫尽十方风起，<a id="a-70"></a>更互相对，<a id="a-71"></a>能持此水。<a id="a-72"></a>如是法性身佛有所说法，<a id="a-73"></a>除十住菩萨，<a id="a-74"></a>三乘之人皆不能持；<a id="a-75"></a>唯有十住菩萨不可思议方便智力，<a id="a-76"></a>悉能听受。<a id="a-77"></a>众生其有见法身佛，<a id="a-78"></a>无有三毒及众烦恼，<a id="a-79"></a>寒热诸苦一切皆灭，<a id="a-7A"></a>无愿不满。<a id="a-7B"></a>如如意珠，<a id="a-7C"></a>尚令众生随愿皆得，<a id="a-7D"></a>岂况于佛珠，<a id="a-7E"></a>与一切世间之愿！<a id="a-7F"></a>佛与一切出世间愿！<a id="a-7G"></a>若言佛不能悉满众生所愿，<a id="a-7H"></a>是语不然！</p>
  <p id="a7I">复次，<a id="a-7J"></a>释迦牟尼佛，<a id="a-7K"></a>王宫受身，<a id="a-7L"></a>现受人法，<a id="a-7M"></a>有寒热、<a id="a-7N"></a>饥渴、<a id="a-7O"></a>睡眠，<a id="a-7P"></a>受诸诽谤、<a id="a-7Q"></a>老病死等；<a id="a-7R"></a>内心智慧神德，<a id="a-7S"></a>真佛正觉，<a id="a-7T"></a>无有异也。<a id="a-7U"></a>欲满众生所愿，<a id="a-7V"></a>悉皆能满；<a id="a-7W"></a>而不满者，<a id="a-7X"></a>以无数世来，<a id="a-7Y"></a>常满众生衣、<a id="a-7Z"></a>食之愿，<a id="a-7a"></a>而不免苦；<a id="a-7b"></a>今但以涅槃无为常乐益之。<a id="a-7c"></a>如人怜愍所亲，<a id="a-7d"></a>不与杂毒美食。<a id="a-7e"></a>如是世间愿者，<a id="a-7f"></a>生诸结使，<a id="a-7g"></a>又离时心生大苦，<a id="a-7h"></a>是故不以为要。</p>
  <p id="a7i">复次，<a id="a-7j"></a>有人言：<a id="a-7k"></a>“释迦牟尼佛已满众生所愿，<a id="a-7l"></a>而众生自不能得。<a id="a-7m"></a>”如毗摩罗诘经说：<a id="a-7n"></a>佛以足指按地，<a id="a-7o"></a>即时国土七宝庄严：<a id="a-7p"></a>“我佛国如是。<a id="a-7q"></a>为多怨害者，<a id="a-7r"></a>现佛国异。<a id="a-7s"></a>”又如龙王等心降雨，<a id="a-7t"></a>在人为水，<a id="a-7u"></a>饿鬼身上皆为炭火。</p>
  <p id="a7v">问曰：<a id="a-7w"></a>若能满一切众生愿者，<a id="a-7x"></a>则众生有边，<a id="a-7y"></a>无有受饥寒苦者。<a id="a-7z"></a>何以故？<a id="a-80"></a>一切众生皆满所愿，<a id="a-81"></a>愿离苦得乐故。</p>
  <p id="a82">答曰：<a id="a-83"></a>满一切者，<a id="a-84"></a>名字一切，<a id="a-85"></a>非实一切。<a id="a-86"></a>如法句偈说：</p>
  <p id="a87"></p>
  <p id="a88">“一切皆惧死，<a id="a-89"></a>莫不畏杖痛；<a id="a-8A"></a>恕已可为譬，<a id="a-8B"></a>勿杀勿行杖！<a id="a-8C"></a>”</p>
  <p id="a8D"></p>
  <p id="a8E">虽言一切畏杖痛，<a id="a-8F"></a>如无色众生无身故，<a id="a-8G"></a>则无杖痛；<a id="a-8H"></a>色界众生虽可有身，<a id="a-8I"></a>亦无杖痛；<a id="a-8J"></a>欲界众生亦有不受杖痛。<a id="a-8K"></a>而言一切，<a id="a-8L"></a>谓应得杖者说言一切，<a id="a-8M"></a>非实一切。<a id="a-8N"></a>以是故，<a id="a-8O"></a>菩萨满一切众生所愿，<a id="a-8P"></a>谓应可得者。<a id="a-8Q"></a>然菩萨心无齐限，<a id="a-8R"></a>福德果报亦无有量；<a id="a-8S"></a>但众生无量阿僧祇劫罪厚障故，<a id="a-8T"></a>而不能得。<a id="a-8U"></a>如舍利弗弟子罗频周比丘，<a id="a-8V"></a>持戒精进，<a id="a-8W"></a>乞食六日而不能得，<a id="a-8X"></a>乃至七日，<a id="a-8Y"></a>命在不久，<a id="a-8Z"></a>有同道者乞食持与，<a id="a-8a"></a>鸟即持去。<a id="a-8b"></a>时舍利弗语目揵连：<a id="a-8c"></a>“汝大神力，<a id="a-8d"></a>守护此食，<a id="a-8e"></a>令彼得之！<a id="a-8f"></a>”即时目连持食往与，<a id="a-8g"></a>始欲向口，<a id="a-8h"></a>变成为泥；<a id="a-8i"></a>又舍利弗乞食持与，<a id="a-8j"></a>而口自合；<a id="a-8k"></a>最后佛来，<a id="a-8l"></a>持食与之，<a id="a-8m"></a>以佛福德无量因缘故，<a id="a-8n"></a>令彼得食。<a id="a-8o"></a>是比丘食已，<a id="a-8p"></a>心生欢喜，<a id="a-8q"></a>倍加信敬。<a id="a-8r"></a>佛告比丘：<a id="a-8s"></a>“有为之法皆是苦相。<a id="a-8t"></a>”为说四谛，<a id="a-8u"></a>即时比丘漏尽意解，<a id="a-8v"></a>得阿罗汉道。<a id="a-8w"></a>有薄福众生，<a id="a-8x"></a>罪甚此者，<a id="a-8y"></a>佛不能救。<a id="a-8z"></a>又知众生不可得故，<a id="a-90"></a>深达法性故，<a id="a-91"></a>诸佛无有忆想分别，<a id="a-92"></a>是可度是不可度；<a id="a-93"></a>心常寂灭，<a id="a-94"></a>意无增减。<a id="a-95"></a>以是故，<a id="a-96"></a>菩萨欲满一切众生愿，<a id="a-97"></a>彼以罪故而不能得，<a id="a-98"></a>菩萨无咎！</p>
  <p id="a99">饮、<a id="a-9A"></a>食者，<a id="a-9B"></a>略说粗、<a id="a-9C"></a>细二种。<a id="a-9D"></a>饼饭等百味之食，<a id="a-9E"></a>经虽说四食，<a id="a-9F"></a>众生久住，<a id="a-9G"></a>而此但说抟食，<a id="a-9H"></a>余者无色不可相与。<a id="a-9I"></a>若说抟食，<a id="a-9J"></a>则与三食。<a id="a-9K"></a>何以故？<a id="a-9L"></a>因抟食故，<a id="a-9M"></a>增益三食。<a id="a-9N"></a>如经所说：<a id="a-9O"></a>檀越施食，<a id="a-9P"></a>则与受者五事利益。<a id="a-9Q"></a>饮，<a id="a-9R"></a>总说二种：<a id="a-9S"></a>一者、<a id="a-9T"></a>草木酒，<a id="a-9U"></a>所谓蒲萄、<a id="a-9V"></a>甘蔗等及诸谷酒；<a id="a-9W"></a>二者、<a id="a-9X"></a>草木浆，<a id="a-9Y"></a>甘蔗浆、<a id="a-9Z"></a>蒲萄浆、<a id="a-9a"></a>石蜜浆、<a id="a-9b"></a>安石榴浆、<a id="a-9c"></a>梨柰浆、<a id="a-9d"></a>波卢沙果浆等，<a id="a-9e"></a>及诸谷浆。<a id="a-9f"></a>如是和合，<a id="a-9g"></a>人中饮食。<a id="a-9h"></a>及天饮食，<a id="a-9i"></a>所谓修陀甘露味、<a id="a-9j"></a>天果食等，<a id="a-9k"></a>摩头摩陀婆浆等。<a id="a-9l"></a>众生各各所食，<a id="a-9m"></a>或食谷者，<a id="a-9n"></a>或食肉者，<a id="a-9o"></a>或食净者不净者，<a id="a-9p"></a>来皆饱满。<a id="a-9q"></a>衣服者，<a id="a-9r"></a>衣有二种：<a id="a-9s"></a>或从众生生，<a id="a-9t"></a>所谓绵绢、<a id="a-9u"></a>毛毳、<a id="a-9v"></a>皮革等；<a id="a-9w"></a>或从草木生，<a id="a-9x"></a>所谓布毡、<a id="a-9y"></a>树皮等。<a id="a-9z"></a>有诸天衣，<a id="a-A0"></a>无有经纬，<a id="a-A1"></a>自然树出，<a id="a-A2"></a>光色轻软。<a id="a-A3"></a>卧具者，<a id="a-A4"></a>床榻、<a id="a-A5"></a>被褥、<a id="a-A6"></a>帏帐、<a id="a-A7"></a>枕等。<a id="a-A8"></a>涂香者，<a id="a-A9"></a>有二种：<a id="a-AA"></a>一者、<a id="a-AB"></a>旃檀木等，<a id="a-AC"></a>摩以涂身；<a id="a-AD"></a>二者、<a id="a-AE"></a>种种杂香，<a id="a-AF"></a>捣以为末，<a id="a-AG"></a>以涂其身，<a id="a-AH"></a>及熏衣服，<a id="a-AI"></a>并涂地壁。<a id="a-AJ"></a>乘者，<a id="a-AK"></a>所谓象马、<a id="a-AL"></a>车舆等。<a id="a-AM"></a>房舍者，<a id="a-AN"></a>所谓土木宝物所成楼阁、<a id="a-AO"></a>殿堂、<a id="a-AP"></a>宫观等，<a id="a-AQ"></a>以障寒热、<a id="a-AR"></a>风雨、<a id="a-AS"></a>贼盗之属。<a id="a-AT"></a>灯烛者，<a id="a-AU"></a>所谓脂膏、<a id="a-AV"></a>酥油、<a id="a-AW"></a>漆蜡、<a id="a-AX"></a>明珠等。<a id="a-AY"></a>诸物者，<a id="a-AZ"></a>是一切众生所须之物，<a id="a-Aa"></a>不可具说故，<a id="a-Ab"></a>略言诸物。</p>
  <p id="aAc">问曰：<a id="a-Ad"></a>此中何以不说烧香、<a id="a-Ae"></a>妙华？</p>
  <p id="aAf">答曰：<a id="a-Ag"></a>说诸物者，<a id="a-Ah"></a>皆已摄之。</p>
  <p id="aAi">问曰：<a id="a-Aj"></a>若尔者，<a id="a-Ak"></a>但应略说三种：<a id="a-Al"></a>饮食、<a id="a-Am"></a>衣服、<a id="a-An"></a>庄严之具？</p>
  <p id="aAo">答曰：<a id="a-Ap"></a>此诸物是所须要者，<a id="a-Aq"></a>若慈念众生，<a id="a-Ar"></a>以饮食为先，<a id="a-As"></a>次以衣服；<a id="a-At"></a>以身垢臭，<a id="a-Au"></a>须以涂香，<a id="a-Av"></a>次以卧具；<a id="a-Aw"></a>寒雨须房舍，<a id="a-Ax"></a>黑闇须灯烛。</p>
  <p id="aAy">问曰：<a id="a-Az"></a>华香亦能除臭，<a id="a-B0"></a>何故不说？</p>
  <p id="aB1">答曰：<a id="a-B2"></a>华非常有，<a id="a-B3"></a>亦速萎烂，<a id="a-B4"></a>利益少故，<a id="a-B5"></a>是故不说。<a id="a-B6"></a>烧香者，<a id="a-B7"></a>寒则所须，<a id="a-B8"></a>热时为患；<a id="a-B9"></a>涂香，<a id="a-BA"></a>寒、<a id="a-BB"></a>热通用，<a id="a-BC"></a>寒时杂以沉水，<a id="a-BD"></a>热时杂以旃檀以涂其身，<a id="a-BE"></a>是故但说涂香。</p>
  <p id="aBF">问曰：<a id="a-BG"></a>若行檀波罗蜜，<a id="a-BH"></a>得无量果报，<a id="a-BI"></a>能满一切众生所愿；<a id="a-BJ"></a>何故言欲满众生愿，<a id="a-BK"></a>当学般若波罗蜜？</p>
  <p id="aBL">答曰：<a id="a-BM"></a>先已说，<a id="a-BN"></a>以般若波罗蜜和合故，<a id="a-BO"></a>得名檀波罗蜜。<a id="a-BP"></a>今当更说：<a id="a-BQ"></a>所可满众生愿者，<a id="a-BR"></a>非谓一国土、<a id="a-BS"></a>一阎浮提，<a id="a-BT"></a>都欲满十方世界六趣众生所愿，<a id="a-BU"></a>非但布施所能办故；<a id="a-BV"></a>以般若波罗蜜破近远相，<a id="a-BW"></a>破一切众生相，<a id="a-BX"></a>非一切众生相，<a id="a-BY"></a>除诸碍故；<a id="a-BZ"></a>弹指之顷，<a id="a-Ba"></a>化无量身，<a id="a-Bb"></a>遍至十方，<a id="a-Bc"></a>能满一切众生所愿。<a id="a-Bd"></a>如是神通利益，<a id="a-Be"></a>要从般若出生；<a id="a-Bf"></a>以是故，<a id="a-Bg"></a>菩萨欲满一切众生愿，<a id="a-Bh"></a>当学般若波罗蜜。</p>
  <p id="aBi">【经】“复次，<a id="a-Bj"></a>舍利弗，<a id="a-Bk"></a>菩萨摩诃萨欲使如恒河沙等世界众生，<a id="a-Bl"></a>立于檀波罗蜜，<a id="a-Bm"></a>立于尸罗、<a id="a-Bn"></a>羼提、<a id="a-Bo"></a>毗梨耶、<a id="a-Bp"></a>禅那、<a id="a-Bq"></a>般若波罗蜜，<a id="a-Br"></a>当学般若波罗蜜！<a id="a-Bs"></a>”</p>
  <p id="aBt">【论】问曰：<a id="a-Bu"></a>是义次第有何因缘？</p>
  <p id="aBv">答曰：<a id="a-Bw"></a>利有三种：<a id="a-Bx"></a>今世利、<a id="a-By"></a>后世利、<a id="a-Bz"></a>毕竟利。<a id="a-C0"></a>复有三种乐：<a id="a-C1"></a>今世、<a id="a-C2"></a>后世、<a id="a-C3"></a>出世乐。<a id="a-C4"></a>前说今世利乐，<a id="a-C5"></a>此说后世、<a id="a-C6"></a>出世利乐。<a id="a-C7"></a>以是故，<a id="a-C8"></a>令众生住六波罗蜜。<a id="a-C9"></a>菩萨愍念众生，<a id="a-CA"></a>过于父母念子，<a id="a-CB"></a>慈悲之心，<a id="a-CC"></a>彻于骨髓。<a id="a-CD"></a>先以饮食充足其身，<a id="a-CE"></a>除饥渴苦；<a id="a-CF"></a>次以衣服庄严其身，<a id="a-CG"></a>令得受乐。<a id="a-CH"></a>菩萨心不满足，<a id="a-CI"></a>复作是念：<a id="a-CJ"></a>“众生已得今世乐，<a id="a-CK"></a>复更思惟令得后乐。<a id="a-CL"></a>若以世间六波罗蜜教之，<a id="a-CM"></a>则得人天中乐，<a id="a-CN"></a>久后还来轮转生死；<a id="a-CO"></a>当复以出世间六波罗蜜，<a id="a-CP"></a>令得无为常乐。<a id="a-CQ"></a>”</p>
  <p id="aCR">复次，<a id="a-CS"></a>先以衣服、<a id="a-CT"></a>华香等庄严其身，<a id="a-CU"></a>今以功德庄严其心。<a id="a-CV"></a>若有三种庄严，<a id="a-CW"></a>则为具足无有过者：<a id="a-CX"></a>一者、<a id="a-CY"></a>衣服七宝等，<a id="a-CZ"></a>二者、<a id="a-Ca"></a>福德，<a id="a-Cb"></a>三者、<a id="a-Cc"></a>道法。<a id="a-Cd"></a>菩萨欲具足三种庄严众生故，<a id="a-Ce"></a>先说功德果报，<a id="a-Cf"></a>今说功德因缘。</p>
  <p id="aCg">复次，<a id="a-Ch"></a>前说虽有大施，<a id="a-Ci"></a>而众生罪故，<a id="a-Cj"></a>不能悉得。<a id="a-Ck"></a>如饿鬼经说：<a id="a-Cl"></a>虽与其食而不得啖，<a id="a-Cm"></a>变成炭火不净之物！<a id="a-Cn"></a>又菩萨不舍一切，<a id="a-Co"></a>当作方便，<a id="a-Cp"></a>令众生得衣食利益，<a id="a-Cq"></a>是故教修福业，<a id="a-Cr"></a>自行自得。<a id="a-Cs"></a>菩萨善知因缘不可强得，<a id="a-Ct"></a>教令得之。<a id="a-Cu"></a>以是故，<a id="a-Cv"></a>次第教众生住六波罗蜜。</p>
  <p id="aCw">问曰：<a id="a-Cx"></a>菩萨志愿令十方一切众生住六波罗蜜，<a id="a-Cy"></a>何故但说如恒河沙世界众生？</p>
  <p id="aCz">答曰：<a id="a-D0"></a>为听法者闻恒河沙故；<a id="a-D1"></a>又于新发意菩萨以无边无量为多，<a id="a-D2"></a>多则致乱；<a id="a-D3"></a>若大菩萨，<a id="a-D4"></a>不以恒河沙为数。</p>
  <p id="aD5">复次，<a id="a-D6"></a>说如恒河沙者，<a id="a-D7"></a>是无边无量数，<a id="a-D8"></a>如后品中说。</p>
  <p id="aD9">复次，<a id="a-DA"></a>如恒河沙者，<a id="a-DB"></a>已说十方诸世界，<a id="a-DC"></a>此中亦不言一恒河沙，<a id="a-DD"></a>不应为难！<a id="a-DE"></a>以是故，<a id="a-DF"></a>说如恒河沙世界无咎！<a id="a-DG"></a>恒河沙世界义，<a id="a-DH"></a>如先说。<a id="a-DI"></a>众生者，<a id="a-DJ"></a>于五众、<a id="a-DK"></a>十八界、<a id="a-DL"></a>十二入、<a id="a-DM"></a>六种、<a id="a-DN"></a>十二因缘等众多法中，<a id="a-DO"></a>假名众生，<a id="a-DP"></a>是天、<a id="a-DQ"></a>是人、<a id="a-DR"></a>是牛、<a id="a-DS"></a>是马。<a id="a-DT"></a>众生有二种：<a id="a-DU"></a>动者、<a id="a-DV"></a>静者。<a id="a-DW"></a>动者生身、<a id="a-DX"></a>口业，<a id="a-DY"></a>静者不能。<a id="a-DZ"></a>有色众生，<a id="a-Da"></a>无色众生；<a id="a-Db"></a>无足、<a id="a-Dc"></a>二足、<a id="a-Dd"></a>四足、<a id="a-De"></a>多足众生；<a id="a-Df"></a>世间、<a id="a-Dg"></a>出世间众生；<a id="a-Dh"></a>大者、<a id="a-Di"></a>小者；<a id="a-Dj"></a>贤圣、<a id="a-Dk"></a>凡夫；<a id="a-Dl"></a>邪定、<a id="a-Dm"></a>正定、<a id="a-Dn"></a>不定众生；<a id="a-Do"></a>乐、<a id="a-Dp"></a>苦、<a id="a-Dq"></a>不苦不乐众生；<a id="a-Dr"></a>上、<a id="a-Ds"></a>中、<a id="a-Dt"></a>下乐众生；<a id="a-Du"></a>学、<a id="a-Dv"></a>无学、<a id="a-Dw"></a>非学非无学众生；<a id="a-Dx"></a>有想、<a id="a-Dy"></a>无想、<a id="a-Dz"></a>非有想非无想众生；<a id="a-E0"></a>欲界、<a id="a-E1"></a>色界、<a id="a-E2"></a>无色界众生。<a id="a-E3"></a>欲界众生者，<a id="a-E4"></a>有三种：<a id="a-E5"></a>以善根有上、<a id="a-E6"></a>中、<a id="a-E7"></a>下故。<a id="a-E8"></a>上者、<a id="a-E9"></a>六欲天，<a id="a-EA"></a>中者、<a id="a-EB"></a>人中富贵，<a id="a-EC"></a>下者、<a id="a-ED"></a>人中卑贱。<a id="a-EE"></a>以面类不同故，<a id="a-EF"></a>四天下别异。<a id="a-EG"></a>不善亦有三品：<a id="a-EH"></a>上者地狱，<a id="a-EI"></a>中者畜生，<a id="a-EJ"></a>下者饿鬼。</p>
  <p id="aEK">复次，<a id="a-EL"></a>欲界众生有十种：<a id="a-EM"></a>三恶道、<a id="a-EN"></a>人及六天。<a id="a-EO"></a>地狱有三种：<a id="a-EP"></a>热地狱、<a id="a-EQ"></a>寒地狱、<a id="a-ER"></a>黑闇地狱。<a id="a-ES"></a>畜生有三种：<a id="a-ET"></a>空行、<a id="a-EU"></a>陆行、<a id="a-EV"></a>水行；<a id="a-EW"></a>昼行、<a id="a-EX"></a>夜行、<a id="a-EY"></a>昼夜行，<a id="a-EZ"></a>如是等差别。<a id="a-Ea"></a>鬼有二种：<a id="a-Eb"></a>弊鬼、<a id="a-Ec"></a>饿鬼。<a id="a-Ed"></a>弊鬼如天受乐，<a id="a-Ee"></a>但与饿鬼同住，<a id="a-Ef"></a>即为其主；<a id="a-Eg"></a>饿鬼腹如山谷，<a id="a-Eh"></a>咽如针，<a id="a-Ei"></a>身唯有三事，<a id="a-Ej"></a>黑皮筋骨，<a id="a-Ek"></a>无数百岁不闻饮食之名，<a id="a-El"></a>何况得见！<a id="a-Em"></a>复有鬼，<a id="a-En"></a>火从口出，<a id="a-Eo"></a>飞蛾投火以为饮食。<a id="a-Ep"></a>有食粪、<a id="a-Eq"></a>涕唾、<a id="a-Er"></a>脓血、<a id="a-Es"></a>洗器遗余，<a id="a-Et"></a>或得祭祀，<a id="a-Eu"></a>或食产生不净，<a id="a-Ev"></a>如是等种种饿鬼。<a id="a-Ew"></a>六欲天者，<a id="a-Ex"></a>四王天等。<a id="a-Ey"></a>于六天中间，<a id="a-Ez"></a>别复有天，<a id="a-F0"></a>所谓持缨络天、<a id="a-F1"></a>戏忘天、<a id="a-F2"></a>心恚天、<a id="a-F3"></a>鸟足天、<a id="a-F4"></a>乐见天。<a id="a-F5"></a>此诸天等，<a id="a-F6"></a>皆六天所摄。<a id="a-F7"></a>有人言：<a id="a-F8"></a>“欲界众生，<a id="a-F9"></a>应有十一种。<a id="a-FA"></a>”先说五道，<a id="a-FB"></a>今益阿修罗道。</p>
  <p id="aFC">问曰：<a id="a-FD"></a>阿修罗即为五道所摄，<a id="a-FE"></a>是阿修罗非天、<a id="a-FF"></a>非人，<a id="a-FG"></a>地狱苦多，<a id="a-FH"></a>畜生形异；<a id="a-FI"></a>如是应鬼道所摄？</p>
  <p id="aFJ">答曰：<a id="a-FK"></a>不然！<a id="a-FL"></a>阿修罗力与三十三天等。<a id="a-FM"></a>何以故？<a id="a-FN"></a>或为诸天所破，<a id="a-FO"></a>或时能破诸天。<a id="a-FP"></a>如经中说：<a id="a-FQ"></a>释提桓因为阿修罗所破，<a id="a-FR"></a>四种兵众入藕根孔以自藏翳。<a id="a-FS"></a>受五欲乐，<a id="a-FT"></a>与天相似，<a id="a-FU"></a>为佛弟子。<a id="a-FV"></a>如是威力，<a id="a-FW"></a>何得饿鬼所摄！<a id="a-FX"></a>以是故，<a id="a-FY"></a>应有六道。</p>
  <p id="aFZ">复次，<a id="a-Fa"></a>如阿修罗、<a id="a-Fb"></a>甄陊罗、<a id="a-Fc"></a>干沓婆、<a id="a-Fd"></a>鸠槃荼、<a id="a-Fe"></a>夜叉、<a id="a-Ff"></a>罗刹、<a id="a-Fg"></a>浮陊等大神，<a id="a-Fh"></a>是天；<a id="a-Fi"></a>阿修罗民众，<a id="a-Fj"></a>受乐小减诸天，<a id="a-Fk"></a>威德变化，<a id="a-Fl"></a>随意所作，<a id="a-Fm"></a>是故人疑言，<a id="a-Fn"></a>是修罗非修罗。<a id="a-Fo"></a>修罗（此言不饮酒），<a id="a-Fp"></a>说者言：<a id="a-Fq"></a>是阿修罗非修罗，<a id="a-Fr"></a>阿修罗道初得名，<a id="a-Fs"></a>余者皆同一道。</p>
  <p id="aFt">问曰：<a id="a-Fu"></a>经说有五道，<a id="a-Fv"></a>云何言六道？</p>
  <p id="aFw">答曰：<a id="a-Fx"></a>佛去久远，<a id="a-Fy"></a>经法流传五百年后，<a id="a-Fz"></a>多有别异，<a id="a-G0"></a>部部不同：<a id="a-G1"></a>或言五道，<a id="a-G2"></a>或言六道。<a id="a-G3"></a>若说五者，<a id="a-G4"></a>于佛经回文说五；<a id="a-G5"></a>若说六者，<a id="a-G6"></a>于佛经回文说六。<a id="a-G7"></a>又摩诃衍中，<a id="a-G8"></a>法华经说有六趣众生。<a id="a-G9"></a>观诸义意，<a id="a-GA"></a>应有六道。</p>
  <p id="aGB">复次，<a id="a-GC"></a>分别善恶故，<a id="a-GD"></a>有六道：<a id="a-GE"></a>善有上、<a id="a-GF"></a>中、<a id="a-GG"></a>下故，<a id="a-GH"></a>有三善道：<a id="a-GI"></a>天、<a id="a-GJ"></a>人、<a id="a-GK"></a>阿修罗；<a id="a-GL"></a>恶有上、<a id="a-GM"></a>中、<a id="a-GN"></a>下故，<a id="a-GO"></a>地狱、<a id="a-GP"></a>畜生、<a id="a-GQ"></a>饿鬼道。<a id="a-GR"></a>若不尔者，<a id="a-GS"></a>恶有三果报，<a id="a-GT"></a>而善有二果，<a id="a-GU"></a>是事相违。<a id="a-GV"></a>若有六道，<a id="a-GW"></a>于义无违。</p>
  <p id="aGX">问曰：<a id="a-GY"></a>善法亦有三果：<a id="a-GZ"></a>下者为人，<a id="a-Ga"></a>中者为天，<a id="a-Gb"></a>上者涅槃。</p>
  <p id="aGc">答曰：<a id="a-Gd"></a>是中不应说涅槃，<a id="a-Ge"></a>但应分别众生果报住处，<a id="a-Gf"></a>涅槃非报故。<a id="a-Gg"></a>善法有二种：<a id="a-Gh"></a>一者、<a id="a-Gi"></a>三十七品能至涅槃，<a id="a-Gj"></a>二者能生后世乐。<a id="a-Gk"></a>今但说受身善法，<a id="a-Gl"></a>不说至涅槃善法。<a id="a-Gm"></a>世间善有三品：<a id="a-Gn"></a>上分因缘故，<a id="a-Go"></a>天道果报；<a id="a-Gp"></a>中分因缘故，<a id="a-Gq"></a>人道果报；<a id="a-Gr"></a>下分因缘故，<a id="a-Gs"></a>阿修罗道果报。</p>
  <p id="aGt">问曰：<a id="a-Gu"></a>汝自说阿修罗与天等力，<a id="a-Gv"></a>受乐与天不异，<a id="a-Gw"></a>云何今说善下分为阿修罗果报？</p>
  <p id="aGx">答曰：<a id="a-Gy"></a>人中可得出家受戒，<a id="a-Gz"></a>以至于道。<a id="a-H0"></a>阿修罗道结使覆心，<a id="a-H1"></a>得道甚难。<a id="a-H2"></a>诸天虽随结使，<a id="a-H3"></a>心直信道；<a id="a-H4"></a>阿修罗众，<a id="a-H5"></a>心多邪曲，<a id="a-H6"></a>不时近道。<a id="a-H7"></a>以是故，<a id="a-H8"></a>阿修罗虽与天相似，<a id="a-H9"></a>以其近道难故，<a id="a-HA"></a>故在人下。<a id="a-HB"></a>如龙王、<a id="a-HC"></a>金翅鸟，<a id="a-HD"></a>力势虽大，<a id="a-HE"></a>亦能变化故，<a id="a-HF"></a>在畜生道中；<a id="a-HG"></a>阿修罗道亦如是。</p>
  <p id="aHH">问曰：<a id="a-HI"></a>若龙王、<a id="a-HJ"></a>金翅鸟，<a id="a-HK"></a>力势虽大，<a id="a-HL"></a>犹为畜生道摄，<a id="a-HM"></a>阿修罗亦应饿鬼道摄，<a id="a-HN"></a>以何更作六道？</p>
  <p id="aHO">答曰：<a id="a-HP"></a>是龙王、<a id="a-HQ"></a>金翅鸟，<a id="a-HR"></a>虽复受乐，<a id="a-HS"></a>傍行形同畜生故，<a id="a-HT"></a>畜生道摄。<a id="a-HU"></a>地狱、<a id="a-HV"></a>饿鬼形虽似人，<a id="a-HW"></a>以其大苦故，<a id="a-HX"></a>不入人道。<a id="a-HY"></a>阿修罗力势既大，<a id="a-HZ"></a>形似人、<a id="a-Ha"></a>天故，<a id="a-Hb"></a>别立六道。<a id="a-Hc"></a>是为略说欲界众生。<a id="a-Hd"></a>色、<a id="a-He"></a>无色界众生，<a id="a-Hf"></a>如后品中说。<a id="a-Hg"></a>立檀波罗蜜者，<a id="a-Hh"></a>菩萨语诸众生：<a id="a-Hi"></a>“当行布施！<a id="a-Hj"></a>贫为大苦，<a id="a-Hk"></a>无以贫故作诸恶行，<a id="a-Hl"></a>堕三恶道。<a id="a-Hm"></a>作诸恶行堕三恶道，<a id="a-Hn"></a>则不可救。<a id="a-Ho"></a>”众生闻已，<a id="a-Hp"></a>舍悭贪心，<a id="a-Hq"></a>行檀波罗蜜。<a id="a-Hr"></a>如后品中广说。</p>
  <p id="aHs">复次，<a id="a-Ht"></a>菩萨于众生前，<a id="a-Hu"></a>种种因缘、<a id="a-Hv"></a>种种譬喻而为说法，<a id="a-Hw"></a>毁砦悭贪。<a id="a-Hx"></a>夫悭贪者，<a id="a-Hy"></a>自身所须，<a id="a-Hz"></a>惜不能用；<a id="a-I0"></a>见告求者，<a id="a-I1"></a>心浊色变，<a id="a-I2"></a>即于现身声色丑恶；<a id="a-I3"></a>种后世恶业故，<a id="a-I4"></a>受形丑陋。<a id="a-I5"></a>先不种布施因缘故，<a id="a-I6"></a>今身贫贱；<a id="a-I7"></a>悭著财物，<a id="a-I8"></a>多求不息，<a id="a-I9"></a>开诸罪门；<a id="a-IA"></a>专造恶事故，<a id="a-IB"></a>堕恶道中！</p>
  <p id="aIC">复次，<a id="a-ID"></a>生死轮转利益之业，<a id="a-IE"></a>无过布施，<a id="a-IF"></a>今世、<a id="a-IG"></a>后世常得随意。<a id="a-IH"></a>便身之事，<a id="a-II"></a>悉从施得。<a id="a-IJ"></a>施为善导，<a id="a-IK"></a>能开三乐：<a id="a-IL"></a>天上、<a id="a-IM"></a>人中、<a id="a-IN"></a>涅槃之乐。<a id="a-IO"></a>所以者何？<a id="a-IP"></a>好施之人，<a id="a-IQ"></a>声誉流布，<a id="a-IR"></a>八方信乐，<a id="a-IS"></a>无不爱敬，<a id="a-IT"></a>处大众中无所畏难，<a id="a-IU"></a>死时无悔。<a id="a-IV"></a>其人自念：<a id="a-IW"></a>“我以财物植良福田。<a id="a-IX"></a>人天中乐、<a id="a-IY"></a>涅槃之门，<a id="a-IZ"></a>我必得之！<a id="a-Ia"></a>”所以者何？<a id="a-Ib"></a>施破悭结，<a id="a-Ic"></a>慈念受者；<a id="a-Id"></a>灭除瞋恼，<a id="a-Ie"></a>嫉妒心息；<a id="a-If"></a>恭敬受者，<a id="a-Ig"></a>则除憍慢；<a id="a-Ih"></a>决定心施，<a id="a-Ii"></a>疑网自裂；<a id="a-Ij"></a>知施果报，<a id="a-Ik"></a>则除邪见及灭无明。<a id="a-Il"></a>如是等诸烦恼破，<a id="a-Im"></a>则涅槃门开。</p>
  <p id="aIn">复次，<a id="a-Io"></a>非但开三乐而已，<a id="a-Ip"></a>乃能开无量佛道、<a id="a-Iq"></a>世尊之处。<a id="a-Ir"></a>所以者何？<a id="a-Is"></a>六波罗蜜是佛道，<a id="a-It"></a>檀为初门，<a id="a-Iu"></a>余行皆悉随从。<a id="a-Iv"></a>如是等布施，<a id="a-Iw"></a>有无量功德；<a id="a-Ix"></a>以是因缘故，<a id="a-Iy"></a>令众生立檀波罗蜜。<a id="a-Iz"></a>檀波罗蜜义，<a id="a-J0"></a>如先檀中说。<a id="a-J1"></a>立尸罗者，<a id="a-J2"></a>菩萨于众生前，<a id="a-J3"></a>赞说戒行：<a id="a-J4"></a>“汝诸众生，<a id="a-J5"></a>当学持戒！<a id="a-J6"></a>持戒之德，<a id="a-J7"></a>拔三恶趣及人中下贱，<a id="a-J8"></a>令得天人尊贵，<a id="a-J9"></a>乃至佛道。<a id="a-JA"></a>戒为一切众乐根本，<a id="a-JB"></a>譬如大藏，<a id="a-JC"></a>出诸珍宝。<a id="a-JD"></a>戒为大护，<a id="a-JE"></a>能灭众怖，<a id="a-JF"></a>譬如大军破贼。<a id="a-JG"></a>戒为庄严，<a id="a-JH"></a>如著缨络。<a id="a-JI"></a>戒为大船，<a id="a-JJ"></a>能度生死巨海。<a id="a-JK"></a>戒为大乘，<a id="a-JL"></a>能致重宝，<a id="a-JM"></a>至涅槃城。<a id="a-JN"></a>戒为良药，<a id="a-JO"></a>能破结病。<a id="a-JP"></a>戒为善知识，<a id="a-JQ"></a>世世随逐不相远离，<a id="a-JR"></a>令心安隐；<a id="a-JS"></a>譬如穿井，<a id="a-JT"></a>已见湿泥，<a id="a-JU"></a>喜庆自欢，<a id="a-JV"></a>无复忧患。<a id="a-JW"></a>戒能成就利益诸行，<a id="a-JX"></a>譬如父母长育众子。<a id="a-JY"></a>戒为智梯，<a id="a-JZ"></a>能入无漏。<a id="a-Ja"></a>戒能惊怖诸结，<a id="a-Jb"></a>譬如师子，<a id="a-Jc"></a>能令群兽慑伏。<a id="a-Jd"></a>戒为一切诸德之根，<a id="a-Je"></a>出家之要。<a id="a-Jf"></a>修净戒者，<a id="a-Jg"></a>所愿随意；<a id="a-Jh"></a>譬如如意珠，<a id="a-Ji"></a>应念时得。<a id="a-Jj"></a>”如是等种种赞戒之德，<a id="a-Jk"></a>令众生欢喜，<a id="a-Jl"></a>发心住尸罗波罗蜜。<a id="a-Jm"></a>住羼提者，<a id="a-Jn"></a>于众生前，<a id="a-Jo"></a>赞叹忍辱：<a id="a-Jp"></a>“忍为一切出家之力，<a id="a-Jq"></a>能伏诸恶，<a id="a-Jr"></a>能于众中现奇特事。<a id="a-Js"></a>忍能守护，<a id="a-Jt"></a>令施、<a id="a-Ju"></a>戒不毁。<a id="a-Jv"></a>忍为大铠，<a id="a-Jw"></a>众兵不加。<a id="a-Jx"></a>忍为良药，<a id="a-Jy"></a>能除恶毒。<a id="a-Jz"></a>忍为善胜，<a id="a-K0"></a>于生死险道，<a id="a-K1"></a>安隐无患。<a id="a-K2"></a>忍为大藏，<a id="a-K3"></a>施贫善人无极大宝。<a id="a-K4"></a>忍为大舟，<a id="a-K5"></a>能渡生死此岸，<a id="a-K6"></a>到涅槃彼岸。<a id="a-K7"></a>忍为[石+从][石+瞿]，<a id="a-K8"></a>能莹明诸德，<a id="a-K9"></a>若人加恶，<a id="a-KA"></a>如猪揩金山，<a id="a-KB"></a>益发其明。<a id="a-KC"></a>求佛道、<a id="a-KD"></a>度众生之利器，<a id="a-KE"></a>忍为最妙！<a id="a-KF"></a>行者当作是念：<a id="a-KG"></a>‘我若以瞋报彼，<a id="a-KH"></a>则为自害！<a id="a-KI"></a>又我先世自有是罪，<a id="a-KJ"></a>不得如意，<a id="a-KK"></a>要必当偿。<a id="a-KL"></a>若于此人不受，<a id="a-KM"></a>余亦害我，<a id="a-KN"></a>俱不得免，<a id="a-KO"></a>云何起瞋？<a id="a-KP"></a>’”</p>
  <p id="aKQ">复次，<a id="a-KR"></a>众生为烦恼所牵，<a id="a-KS"></a>起诸恶事，<a id="a-KT"></a>不得自在。<a id="a-KU"></a>譬如人为非人所持，<a id="a-KV"></a>而骂辱良医，<a id="a-KW"></a>良医是时但为除鬼，<a id="a-KX"></a>不嫌其骂；<a id="a-KY"></a>行者亦如是，<a id="a-KZ"></a>众生加恶向己，<a id="a-Ka"></a>不嫌其瞋，<a id="a-Kb"></a>但为除结。</p>
  <p id="aKc">复次，<a id="a-Kd"></a>行忍之人，<a id="a-Ke"></a>视前骂辱者，<a id="a-Kf"></a>如父母视婴孩，<a id="a-Kg"></a>见其瞋骂，<a id="a-Kh"></a>益加慈念，<a id="a-Ki"></a>爱之逾深。<a id="a-Kj"></a>又复自念：<a id="a-Kk"></a>“彼人加恶于我，<a id="a-Kl"></a>是业因缘，<a id="a-Km"></a>前世自造，<a id="a-Kn"></a>今当受之。<a id="a-Ko"></a>若以瞋报，<a id="a-Kp"></a>更造后苦，<a id="a-Kq"></a>何时解已！<a id="a-Kr"></a>若今忍之，<a id="a-Ks"></a>永得离苦，<a id="a-Kt"></a>是故不应起瞋。<a id="a-Ku"></a>”如是种种因缘，<a id="a-Kv"></a>诃瞋恚生慈悲，<a id="a-Kw"></a>入众生忍中。<a id="a-Kx"></a>入众生忍中已，<a id="a-Ky"></a>作是念：<a id="a-Kz"></a>“十方诸佛所说法，<a id="a-L0"></a>皆无有我，<a id="a-L1"></a>亦无我所，<a id="a-L2"></a>但诸法和合，<a id="a-L3"></a>假名众生。<a id="a-L4"></a>如机关木人动，<a id="a-L5"></a>虽能动作，<a id="a-L6"></a>内无有主；<a id="a-L7"></a>身亦如是，<a id="a-L8"></a>但皮骨相持，<a id="a-L9"></a>随心风转，<a id="a-LA"></a>念念生灭，<a id="a-LB"></a>无常空寂，<a id="a-LC"></a>无有作者，<a id="a-LD"></a>无骂者，<a id="a-LE"></a>亦无受者，<a id="a-LF"></a>本末毕竟空故，<a id="a-LG"></a>但颠倒虚诳故，<a id="a-LH"></a>凡夫心著。<a id="a-LI"></a>”如是思惟已，<a id="a-LJ"></a>则无众生；<a id="a-LK"></a>无众生已，<a id="a-LL"></a>法无所属，<a id="a-LM"></a>但因缘和合无有自性。<a id="a-LN"></a>如众生和合，<a id="a-LO"></a>强名众生，<a id="a-LP"></a>法亦如是，<a id="a-LQ"></a>即得法忍。<a id="a-LR"></a>得是众生忍、<a id="a-LS"></a>法忍故，<a id="a-LT"></a>能得阿耨多罗三藐三菩提，<a id="a-LU"></a>何况诸余利益！<a id="a-LV"></a>众生闻是已，<a id="a-LW"></a>住羼提波罗蜜。<a id="a-LX"></a>立毗梨耶者，<a id="a-LY"></a>教众生言：<a id="a-LZ"></a>“汝莫懈怠！<a id="a-La"></a>若能精进，<a id="a-Lb"></a>诸善功德悉皆易得；<a id="a-Lc"></a>若懈怠者，<a id="a-Ld"></a>见木有火而不能得，<a id="a-Le"></a>何况余事？<a id="a-Lf"></a>”是故劝令精进。<a id="a-Lg"></a>若人随方便精进，<a id="a-Lh"></a>无愿不得。<a id="a-Li"></a>凡得胜法，<a id="a-Lj"></a>非无因缘，<a id="a-Lk"></a>皆从精进生。<a id="a-Ll"></a>精进有二相：<a id="a-Lm"></a>一、<a id="a-Ln"></a>能集生诸善法，<a id="a-Lo"></a>二、<a id="a-Lp"></a>能除诸恶法。<a id="a-Lq"></a>复有三相：<a id="a-Lr"></a>一、<a id="a-Ls"></a>欲造事，<a id="a-Lt"></a>二、<a id="a-Lu"></a>精进作，<a id="a-Lv"></a>三、<a id="a-Lw"></a>不休息。<a id="a-Lx"></a>复有四相：<a id="a-Ly"></a>已生恶法断之令灭，<a id="a-Lz"></a>未生恶法能令不生；<a id="a-M0"></a>未生善法能令发生，<a id="a-M1"></a>已生善法能令增长。<a id="a-M2"></a>如是等名精进相。<a id="a-M3"></a>精进故能助成一切善法，<a id="a-M4"></a>譬如火得风助，<a id="a-M5"></a>其燃乃炽。<a id="a-M6"></a>又如世间勇健之人，<a id="a-M7"></a>能越山渡海；<a id="a-M8"></a>道法精进，<a id="a-M9"></a>乃至能得佛道，<a id="a-MA"></a>何况余事！<a id="a-MB"></a>众生闻已，<a id="a-MC"></a>皆立精进波罗蜜。</p>
  <p id="aMD">复次，<a id="a-ME"></a>菩萨见有未发阿耨多罗三藐三菩提者，<a id="a-MF"></a>为赞叹阿耨多罗三藐三菩提法，<a id="a-MG"></a>于一切诸法中最为第一，<a id="a-MH"></a>极为尊贵，<a id="a-MI"></a>能益一切，<a id="a-MJ"></a>令得诸法实相不诳之法。<a id="a-MK"></a>有大慈悲，<a id="a-ML"></a>具一切智，<a id="a-MM"></a>金色身相第一微妙，<a id="a-MN"></a>三十二相、<a id="a-MO"></a>八十随形好、<a id="a-MP"></a>无量光明，<a id="a-MQ"></a>无量戒、<a id="a-MR"></a>定、<a id="a-MS"></a>智慧、<a id="a-MT"></a>解脱、<a id="a-MU"></a>解脱知见，<a id="a-MV"></a>三达无碍，<a id="a-MW"></a>于一切法无碍解脱，<a id="a-MX"></a>得如是者，<a id="a-MY"></a>一切众生中最为尊上，<a id="a-MZ"></a>应受一切世间供养。<a id="a-Ma"></a>若人但心念佛，<a id="a-Mb"></a>尚得无量无尽福德，<a id="a-Mc"></a>何况精进布施、<a id="a-Md"></a>持戒、<a id="a-Me"></a>供养、<a id="a-Mf"></a>承事、<a id="a-Mg"></a>礼拜者！<a id="a-Mh"></a>语众生言：<a id="a-Mi"></a>“佛事如是，<a id="a-Mj"></a>汝等当发无上道心，<a id="a-Mk"></a>勤修精进。<a id="a-Ml"></a>行如法者，<a id="a-Mm"></a>得之不难！<a id="a-Mn"></a>”众生闻是已，<a id="a-Mo"></a>便发无上道心。<a id="a-Mp"></a>若发心者，<a id="a-Mq"></a>不可但空尔而得，<a id="a-Mr"></a>当行檀波罗蜜；<a id="a-Ms"></a>行檀波罗蜜，<a id="a-Mt"></a>次行尸罗波罗蜜、<a id="a-Mu"></a>羼提波罗蜜、<a id="a-Mv"></a>禅波罗蜜、<a id="a-Mw"></a>般若波罗蜜；<a id="a-Mx"></a>行五波罗蜜，<a id="a-My"></a>则是毗梨耶波罗蜜。<a id="a-Mz"></a>若不发大乘心者，<a id="a-N0"></a>当教辟支佛道；<a id="a-N1"></a>若无辟支佛道者，<a id="a-N2"></a>教行声闻道；<a id="a-N3"></a>若无声闻道者，<a id="a-N4"></a>教令离色，<a id="a-N5"></a>受无色定，<a id="a-N6"></a>寂灭安乐；<a id="a-N7"></a>若无无色定者，<a id="a-N8"></a>教令离欲，<a id="a-N9"></a>受色界种种禅定乐；<a id="a-NA"></a>若无禅者，<a id="a-NB"></a>教令修十善道，<a id="a-NC"></a>人天中受种种乐。<a id="a-ND"></a>莫自懈怠，<a id="a-NE"></a>空无所得，<a id="a-NF"></a>贫穷下贱，<a id="a-NG"></a>种种勤苦，<a id="a-NH"></a>甚为可患！<a id="a-NI"></a>懈怠法者最为弊恶，<a id="a-NJ"></a>破坏今世、<a id="a-NK"></a>后世利益善道。<a id="a-NL"></a>众生闻已，<a id="a-NM"></a>集诸善法，<a id="a-NN"></a>勤行精进。<a id="a-NO"></a>立禅者，<a id="a-NP"></a>菩萨于众生前，<a id="a-NQ"></a>赞叹禅定清净乐、<a id="a-NR"></a>内乐、<a id="a-NS"></a>自在乐、<a id="a-NT"></a>离罪乐、<a id="a-NU"></a>今世后世乐、<a id="a-NV"></a>圣所受乐、<a id="a-NW"></a>梵天王乐、<a id="a-NX"></a>遍身受乐、<a id="a-NY"></a>深厚妙乐：<a id="a-NZ"></a>“汝诸众生，<a id="a-Na"></a>何以著五欲不净乐，<a id="a-Nb"></a>与畜生同受诸罪垢乐，<a id="a-Nc"></a>而舍是妙乐？<a id="a-Nd"></a>若汝能舍小乐，<a id="a-Ne"></a>则得大乐。<a id="a-Nf"></a>汝不见田夫弃少种子，<a id="a-Ng"></a>后获大果；<a id="a-Nh"></a>如人献王少物而得大报；<a id="a-Ni"></a>如少钩饵而得大鱼，<a id="a-Nj"></a>所舍甚少而所获大多。<a id="a-Nk"></a>”智者亦如是，<a id="a-Nl"></a>能弃世间之乐，<a id="a-Nm"></a>得甚深禅定快乐。<a id="a-Nn"></a>既得此乐，<a id="a-No"></a>反观欲乐，<a id="a-Np"></a>甚为不净，<a id="a-Nq"></a>如从狱出；<a id="a-Nr"></a>如病疢得差，<a id="a-Ns"></a>更不求药。</p>
  <p id="aNt">复次，<a id="a-Nu"></a>禅定名实智初门，<a id="a-Nv"></a>令智慧澄静，<a id="a-Nw"></a>能照诸法，<a id="a-Nx"></a>如灯在密室，<a id="a-Ny"></a>其明得用。<a id="a-Nz"></a>若依禅定得四无量、<a id="a-O0"></a>背舍、<a id="a-O1"></a>胜处、<a id="a-O2"></a>神通、<a id="a-O3"></a>辩才等，<a id="a-O4"></a>诸甚深功德，<a id="a-O5"></a>悉皆具得，<a id="a-O6"></a>能令瓦石变成如意珠，<a id="a-O7"></a>何况余事！<a id="a-O8"></a>随意所为，<a id="a-O9"></a>无不能作：<a id="a-OA"></a>入地如水，<a id="a-OB"></a>履水如地；<a id="a-OC"></a>手捉日月，<a id="a-OD"></a>身不焦冷；<a id="a-OE"></a>化为种种禽、<a id="a-OF"></a>兽之身，<a id="a-OG"></a>而不受其法；<a id="a-OH"></a>或时变身充满虚空，<a id="a-OI"></a>或时身若微尘，<a id="a-OJ"></a>或轻如鸿毛，<a id="a-OK"></a>或重若泰山；<a id="a-OL"></a>或时以足指按地，<a id="a-OM"></a>天地大动如动草叶。<a id="a-ON"></a>如是等神通变化力，<a id="a-OO"></a>皆从禅得。<a id="a-OP"></a>众生闻是已，<a id="a-OQ"></a>立于禅波罗蜜。<a id="a-OR"></a>立般若波罗蜜者，<a id="a-OS"></a>菩萨教诸众生：<a id="a-OT"></a>“当学智慧！<a id="a-OU"></a>智慧者，<a id="a-OV"></a>其明第一，<a id="a-OW"></a>名为慧眼。<a id="a-OX"></a>若无慧眼，<a id="a-OY"></a>虽有肉眼，<a id="a-OZ"></a>犹故是盲；<a id="a-Oa"></a>虽云有眼，<a id="a-Ob"></a>与畜生无异。<a id="a-Oc"></a>若有智慧，<a id="a-Od"></a>自别好丑，<a id="a-Oe"></a>不随他教；<a id="a-Of"></a>若无智慧，<a id="a-Og"></a>随人东西，<a id="a-Oh"></a>如牛骆驼穿鼻随人。<a id="a-Oi"></a>一切有为法中，<a id="a-Oj"></a>智慧为上！<a id="a-Ok"></a>圣所亲爱，<a id="a-Ol"></a>能破有为法故。<a id="a-Om"></a>如经中说：<a id="a-On"></a>于诸宝中，<a id="a-Oo"></a>智慧宝为最；<a id="a-Op"></a>一切利器中，<a id="a-Oq"></a>慧刀利为最；<a id="a-Or"></a>住智慧山顶、<a id="a-Os"></a>无有忧患！<a id="a-Ot"></a>观诸苦恼众生，<a id="a-Ou"></a>无不悉见。<a id="a-Ov"></a>智慧刀能断无始烦恼生死连锁，<a id="a-Ow"></a>智慧力故，<a id="a-Ox"></a>能具六波罗蜜，<a id="a-Oy"></a>得不可思议无量佛道，<a id="a-Oz"></a>成一切智；<a id="a-P0"></a>何况声闻、<a id="a-P1"></a>辟支佛，<a id="a-P2"></a>及世间胜事？<a id="a-P3"></a>是智慧增长清净，<a id="a-P4"></a>不可沮坏，<a id="a-P5"></a>名为波罗蜜。<a id="a-P6"></a>”众生闻已，<a id="a-P7"></a>住般若波罗蜜。</p>
  <p id="aP8">复次，<a id="a-P9"></a>菩萨或时不以口教，<a id="a-PA"></a>或现神足光明，<a id="a-PB"></a>令众生住六波罗蜜；<a id="a-PC"></a>或现种种余缘，<a id="a-PD"></a>乃至梦中为作因缘，<a id="a-PE"></a>使其觉悟，<a id="a-PF"></a>令众生住六波罗蜜。<a id="a-PG"></a>是故经言：<a id="a-PH"></a>欲令众生住六波罗蜜，<a id="a-PI"></a>当学般若波罗蜜。</p>
  <p id="aPJ">【经】“欲植一善根于佛福田中，<a id="a-PK"></a>至得阿耨多罗三藐三菩提不尽者，<a id="a-PL"></a>当学般若波罗蜜！<a id="a-PM"></a>”</p>
  <p id="aPN">【论】善根者，<a id="a-PO"></a>三善根：<a id="a-PP"></a>无贪善根、<a id="a-PQ"></a>无瞋善根、<a id="a-PR"></a>无痴善根。<a id="a-PS"></a>一切诸善法，<a id="a-PT"></a>皆从三善根生增长。<a id="a-PU"></a>如药树、<a id="a-PV"></a>草木，<a id="a-PW"></a>因有根故，<a id="a-PX"></a>得生成增长。<a id="a-PY"></a>以是故，<a id="a-PZ"></a>名为诸善根。<a id="a-Pa"></a>今言善根者，<a id="a-Pb"></a>善根因缘供养之具，<a id="a-Pc"></a>所谓华香、<a id="a-Pd"></a>灯明，<a id="a-Pe"></a>及法供养，<a id="a-Pf"></a>持戒、<a id="a-Pg"></a>诵经等，<a id="a-Ph"></a>因中说果。<a id="a-Pi"></a>何以故？<a id="a-Pj"></a>香华不定，<a id="a-Pk"></a>以善心供养故，<a id="a-Pl"></a>名为善根。<a id="a-Pm"></a>布施非即是福，<a id="a-Pn"></a>但能破悭贪，<a id="a-Po"></a>开善法门；<a id="a-Pp"></a>善根名为福，<a id="a-Pq"></a>如针导綖缝衣，<a id="a-Pr"></a>缝非针也。<a id="a-Ps"></a>一者：<a id="a-Pt"></a>若华、<a id="a-Pu"></a>若香、<a id="a-Pv"></a>若灯明、<a id="a-Pw"></a>若礼敬、<a id="a-Px"></a>若诵经、<a id="a-Py"></a>持戒、<a id="a-Pz"></a>若禅定、<a id="a-Q0"></a>若智慧等，<a id="a-Q1"></a>一一供养及法供养，<a id="a-Q2"></a>植于诸佛田中。<a id="a-Q3"></a>佛田者，<a id="a-Q4"></a>十方三世诸佛，<a id="a-Q5"></a>若佛在世、<a id="a-Q6"></a>若形像、<a id="a-Q7"></a>若舍利、<a id="a-Q8"></a>若但念佛。<a id="a-Q9"></a>植者，<a id="a-QA"></a>专心坚著。</p>
  <p id="aQB">问曰：<a id="a-QC"></a>经言种种福田，<a id="a-QD"></a>何以独言植于佛田？</p>
  <p id="aQE">答曰：<a id="a-QF"></a>虽有种种福田，<a id="a-QG"></a>佛为第一福田，<a id="a-QH"></a>以十力、<a id="a-QI"></a>四无畏、<a id="a-QJ"></a>十八不共法，<a id="a-QK"></a>如是等无量佛法具足，<a id="a-QL"></a>是故独说植于佛田。<a id="a-QM"></a>法宝虽为佛师，<a id="a-QN"></a>若佛不说，<a id="a-QO"></a>法为无用。<a id="a-QP"></a>如虽有好药，<a id="a-QQ"></a>若无良医，<a id="a-QR"></a>药则无用。<a id="a-QS"></a>以是故，<a id="a-QT"></a>法宝虽上而前说佛宝，<a id="a-QU"></a>何况僧宝！</p>
  <p id="aQV">复次，<a id="a-QW"></a>佛田能获无量果报，<a id="a-QX"></a>余者虽言无量而有差降；<a id="a-QY"></a>以是故，<a id="a-QZ"></a>佛田第一。<a id="a-Qa"></a>不尽者，<a id="a-Qb"></a>诸佛成就无尽功德故，<a id="a-Qc"></a>于中植福，<a id="a-Qd"></a>福亦无尽。</p>
  <p id="aQe">复次，<a id="a-Qf"></a>佛功德无量、<a id="a-Qg"></a>无边，<a id="a-Qh"></a>无数、<a id="a-Qi"></a>无等故，<a id="a-Qj"></a>植福者福亦不尽。</p>
  <p id="aQk">复次，<a id="a-Ql"></a>佛为菩萨时，<a id="a-Qm"></a>缘一切众生，<a id="a-Qn"></a>如众生无量无边故，<a id="a-Qo"></a>福亦无尽。</p>
  <p id="aQp">复次，<a id="a-Qq"></a>佛田清净：<a id="a-Qr"></a>拔爱等诸烦恼秽草，<a id="a-Qs"></a>净戒为平地，<a id="a-Qt"></a>大慈悲为良美，<a id="a-Qu"></a>除诸恶邪碱土，<a id="a-Qv"></a>三十七品为沟塍，<a id="a-Qw"></a>十力、<a id="a-Qx"></a>四无所畏、<a id="a-Qy"></a>四无碍智等为垣墙，<a id="a-Qz"></a>能出生三乘涅槃果报。<a id="a-R0"></a>植种于此无上无比田者，<a id="a-R1"></a>其福无尽！</p>
  <p id="aR2">问曰：<a id="a-R3"></a>一切有为法，<a id="a-R4"></a>无常相故，<a id="a-R5"></a>皆归于尽。<a id="a-R6"></a>福从因缘生，<a id="a-R7"></a>何得不尽？</p>
  <p id="aR8">答曰：<a id="a-R9"></a>亦不言常不尽，<a id="a-RA"></a>自言乃至得佛中间不尽。</p>
  <p id="aRB">复次，<a id="a-RC"></a>一切有为法，<a id="a-RD"></a>虽念念生灭，<a id="a-RE"></a>相续不断，<a id="a-RF"></a>果报不失故，<a id="a-RG"></a>名为不尽。<a id="a-RH"></a>如燃灯虽焰焰生灭，<a id="a-RI"></a>不名为灭，<a id="a-RJ"></a>脂尽炷灭，<a id="a-RK"></a>乃可称灭。<a id="a-RL"></a>福亦如是，<a id="a-RM"></a>深心种于良田故，<a id="a-RN"></a>乃至法尽而亦不尽。</p>
  <p id="aRO">复次，<a id="a-RP"></a>菩萨知诸法实相，<a id="a-RQ"></a>如涅槃不尽，<a id="a-RR"></a>福德入诸法实相故，<a id="a-RS"></a>而亦不尽。</p>
  <p id="aRT">问曰：<a id="a-RU"></a>若尔者，<a id="a-RV"></a>涅槃不尽，<a id="a-RW"></a>福德亦应常不尽，<a id="a-RX"></a>云何言乃至佛中间不尽？</p>
  <p id="aRY">答曰：<a id="a-RZ"></a>是福者以智慧力故，<a id="a-Ra"></a>令是功德如涅槃毕竟空，<a id="a-Rb"></a>不生不灭。<a id="a-Rc"></a>以是故，<a id="a-Rd"></a>喻如涅槃，<a id="a-Re"></a>非即涅槃；<a id="a-Rf"></a>若见涅槃，<a id="a-Rg"></a>不应为喻。<a id="a-Rh"></a>若是涅槃，<a id="a-Ri"></a>云何果报成佛而不尽？<a id="a-Rj"></a>譬如三解脱门：<a id="a-Rk"></a>空、<a id="a-Rl"></a>无相、<a id="a-Rm"></a>无作。<a id="a-Rn"></a>如解脱毕竟空相，<a id="a-Ro"></a>是空解脱门，<a id="a-Rp"></a>观世间亦毕竟空；<a id="a-Rq"></a>如解脱无相相，<a id="a-Rr"></a>是无相解脱门，<a id="a-Rs"></a>观世间亦无相相；<a id="a-Rt"></a>如解脱无作相，<a id="a-Ru"></a>是无作解脱门，<a id="a-Rv"></a>观世间亦无作相。<a id="a-Rw"></a>以是故说：<a id="a-Rx"></a>欲植一善根于佛福田，<a id="a-Ry"></a>乃至阿耨多罗三藐三菩提而不尽者，<a id="a-Rz"></a>当学般若波罗蜜。</p>
  <p id="aS0">【经】“复次，<a id="a-S1"></a>舍利弗，<a id="a-S2"></a>菩萨摩诃萨欲令十方诸佛称赞其名，<a id="a-S3"></a>当学般若波罗蜜！<a id="a-S4"></a>”</p>
  <p id="aS5">【论】问曰：<a id="a-S6"></a>菩萨若观诸法毕竟空，<a id="a-S7"></a>内无吾我，<a id="a-S8"></a>已破憍慢，<a id="a-S9"></a>云何欲令诸佛称赞其名？<a id="a-SA"></a>又菩萨法应供养诸佛，<a id="a-SB"></a>云何反求诸佛供养？</p>
  <p id="aSC">答曰：<a id="a-SD"></a>佛法有二门：<a id="a-SE"></a>一、<a id="a-SF"></a>为第一义门，<a id="a-SG"></a>二、<a id="a-SH"></a>为世俗法门。<a id="a-SI"></a>以世俗门故，<a id="a-SJ"></a>欲令诸佛赞叹；<a id="a-SK"></a>虽为诸佛所赞叹，<a id="a-SL"></a>而不见我，<a id="a-SM"></a>不取众生相，<a id="a-SN"></a>世间假名故说。<a id="a-SO"></a>汝言云何反求佛供养者，<a id="a-SP"></a>如后品中，<a id="a-SQ"></a>佛所赞叹菩萨，<a id="a-SR"></a>毕竟阿鞞跋致、<a id="a-SS"></a>阿耨多罗三藐三菩提。<a id="a-ST"></a>今是菩萨欲得决定知是阿鞞跋致以不？<a id="a-SU"></a>以是故，<a id="a-SV"></a>求佛赞叹，<a id="a-SW"></a>非求供养！</p>
  <p id="aSX">复次，<a id="a-SY"></a>余人余众生，<a id="a-SZ"></a>贪欲、<a id="a-Sa"></a>瞋恚、<a id="a-Sb"></a>愚痴覆心故，<a id="a-Sc"></a>不能如实赞叹。<a id="a-Sd"></a>何以故？<a id="a-Se"></a>若偏有所爱，<a id="a-Sf"></a>不见实过，<a id="a-Sg"></a>但见功德；<a id="a-Sh"></a>若偏有所瞋，<a id="a-Si"></a>但见其过，<a id="a-Sj"></a>不见其德；<a id="a-Sk"></a>若愚痴多，<a id="a-Sl"></a>不能如实见其好丑。<a id="a-Sm"></a>诸天、<a id="a-Sn"></a>世人虽有智慧，<a id="a-So"></a>三毒薄者，<a id="a-Sp"></a>亦不能得如实赞，<a id="a-Sq"></a>犹有谬失；<a id="a-Sr"></a>无一切智故，<a id="a-Ss"></a>结使不尽故。<a id="a-St"></a>声闻、<a id="a-Su"></a>辟支佛三毒虽尽，<a id="a-Sv"></a>亦不能如实赞，<a id="a-Sw"></a>犹有余气未尽，<a id="a-Sx"></a>又智慧不具足故。<a id="a-Sy"></a>唯佛一人，<a id="a-Sz"></a>三毒及气永尽，<a id="a-T0"></a>成就一切智故，<a id="a-T1"></a>能如实赞，<a id="a-T2"></a>不增不减。<a id="a-T3"></a>以是故，<a id="a-T4"></a>行者欲得诸佛所赞，<a id="a-T5"></a>知其实德，<a id="a-T6"></a>不求余人称赞。</p>
  <p id="aT7">问曰：<a id="a-T8"></a>诸佛出于三界，<a id="a-T9"></a>不著世间，<a id="a-TA"></a>无有我及我所；<a id="a-TB"></a>视于外道恶人、<a id="a-TC"></a>大菩萨、<a id="a-TD"></a>阿罗汉，<a id="a-TE"></a>一等无异，<a id="a-TF"></a>云何赞叹菩萨？</p>
  <p id="aTG">答曰：<a id="a-TH"></a>佛虽无吾我，<a id="a-TI"></a>无有憎爱，<a id="a-TJ"></a>于一切法，<a id="a-TK"></a>心无所著；<a id="a-TL"></a>怜愍众生，<a id="a-TM"></a>以大慈悲心引导一切故，<a id="a-TN"></a>分别善人而有所赞，<a id="a-TO"></a>亦欲坏破恶魔所愿。<a id="a-TP"></a>以佛赞叹故，<a id="a-TQ"></a>无量众生爱乐菩萨，<a id="a-TR"></a>恭敬供养，<a id="a-TS"></a>后皆成就佛道。<a id="a-TT"></a>以是故，<a id="a-TU"></a>诸佛赞叹菩萨。</p>
  <p id="aTV">问曰：<a id="a-TW"></a>云何赞叹？</p>
  <p id="aTX">答曰：<a id="a-TY"></a>如佛于大众中说法，<a id="a-TZ"></a>欲令众生入甚深法，<a id="a-Ta"></a>赞是菩萨，<a id="a-Tb"></a>如萨陀波仑等。</p>
  <p id="aTc">复次，<a id="a-Td"></a>佛赞叹菩萨言：<a id="a-Te"></a>“是菩萨能观诸法毕竟空，<a id="a-Tf"></a>亦能于众生有大慈悲。<a id="a-Tg"></a>能行生忍，<a id="a-Th"></a>亦不见众生；<a id="a-Ti"></a>虽行法忍，<a id="a-Tj"></a>于一切法而不生著；<a id="a-Tk"></a>虽观宿命事，<a id="a-Tl"></a>不堕邪见；<a id="a-Tm"></a>虽观众生入无余涅槃，<a id="a-Tn"></a>而不堕边见；<a id="a-To"></a>虽知涅槃是无上实法，<a id="a-Tp"></a>亦能起身、<a id="a-Tq"></a>口、<a id="a-Tr"></a>意善业；<a id="a-Ts"></a>虽行生死中，<a id="a-Tt"></a>而深心乐涅槃；<a id="a-Tu"></a>虽住三解脱门观于涅槃，<a id="a-Tv"></a>亦不断本愿及善行。<a id="a-Tw"></a>如是等种种奇特功德，<a id="a-Tx"></a>甚为难有！<a id="a-Ty"></a>”</p>
  <p id="aTz">复次，<a id="a-U0"></a>若菩萨未得无生忍，<a id="a-U1"></a>未得五神通，<a id="a-U2"></a>生死肉身有大慈悲心，<a id="a-U3"></a>能为众生故，<a id="a-U4"></a>内外所有所贵惜者，<a id="a-U5"></a>悉能施与。<a id="a-U6"></a>外谓所著妻子、<a id="a-U7"></a>上妙五欲、<a id="a-U8"></a>如意珠、<a id="a-U9"></a>最上妙宝、<a id="a-UA"></a>安隐国土等，<a id="a-UB"></a>内谓身体、<a id="a-UC"></a>肌肉、<a id="a-UD"></a>皮肤、<a id="a-UE"></a>骨血、<a id="a-UF"></a>头目髓脑、<a id="a-UG"></a>耳鼻、<a id="a-UH"></a>手足，<a id="a-UI"></a>如是等施，<a id="a-UJ"></a>甚为难有！<a id="a-UK"></a>是故诸佛赞叹其德。<a id="a-UL"></a>若菩萨入法位，<a id="a-UM"></a>得神通，<a id="a-UN"></a>行苦行不足为难；<a id="a-UO"></a>以是菩萨生身肉眼，<a id="a-UP"></a>志愿弘旷，<a id="a-UQ"></a>有大悲心，<a id="a-UR"></a>爱乐佛道，<a id="a-US"></a>行如是事，<a id="a-UT"></a>甚为希有！</p>
  <p id="aUU">复次，<a id="a-UV"></a>若菩萨持戒清净具足，<a id="a-UW"></a>无所分别持戒、<a id="a-UX"></a>破戒；<a id="a-UY"></a>于一切诸法毕竟不生，<a id="a-UZ"></a>常空法忍。<a id="a-Ua"></a>精进不休不息，<a id="a-Ub"></a>不著不厌；<a id="a-Uc"></a>精进、<a id="a-Ud"></a>懈怠，<a id="a-Ue"></a>一相不异；<a id="a-Uf"></a>无量无边无数劫，<a id="a-Ug"></a>勤修精进。<a id="a-Uh"></a>都欲受行甚深禅定，<a id="a-Ui"></a>无所依止，<a id="a-Uj"></a>定乱不异；<a id="a-Uk"></a>不起于定而能变身无量，<a id="a-Ul"></a>遍至十方说法度人。<a id="a-Um"></a>行深智慧，<a id="a-Un"></a>观一切法不生不灭，<a id="a-Uo"></a>非不生非不灭，<a id="a-Up"></a>亦非不生亦非不灭，<a id="a-Uq"></a>非非不生非非不灭，<a id="a-Ur"></a>过诸语言，<a id="a-Us"></a>心行处灭，<a id="a-Ut"></a>不可坏、<a id="a-Uu"></a>不可破、<a id="a-Uv"></a>不可受、<a id="a-Uw"></a>不可著，<a id="a-Ux"></a>诸圣行处，<a id="a-Uy"></a>净如涅槃；<a id="a-Uz"></a>亦不著是观，<a id="a-V0"></a>意亦不没，<a id="a-V1"></a>能以智慧而自饶益。<a id="a-V2"></a>如是菩萨，<a id="a-V3"></a>诸佛赞叹。</p>
  <p id="aV4">复次，<a id="a-V5"></a>菩萨未得受记，<a id="a-V6"></a>未得无生法忍，<a id="a-V7"></a>生不值佛，<a id="a-V8"></a>不见贤圣，<a id="a-V9"></a>以正思惟故，<a id="a-VA"></a>能观诸法实相；<a id="a-VB"></a>虽观实相，<a id="a-VC"></a>心亦不著。<a id="a-VD"></a>如是菩萨，<a id="a-VE"></a>十方诸佛皆共赞叹。</p>
  <p id="aVF">复次，<a id="a-VG"></a>菩萨闻甚深无量无边不可思议佛法，<a id="a-VH"></a>虽自未得，<a id="a-VI"></a>智慧未及，<a id="a-VJ"></a>而能定心信乐，<a id="a-VK"></a>不生疑悔；<a id="a-VL"></a>若魔作佛来诡说其意，<a id="a-VM"></a>意无增减。<a id="a-VN"></a>如是菩萨，<a id="a-VO"></a>诸佛所赞。</p>
  <p id="aVP">复次，<a id="a-VQ"></a>有诸菩萨一时发心，<a id="a-VR"></a>中有疾成佛者，<a id="a-VS"></a>佛则赞叹，<a id="a-VT"></a>有大精进力故。<a id="a-VU"></a>如释迦牟尼佛与弥勒等诸菩萨，<a id="a-VV"></a>同时发心，<a id="a-VW"></a>释迦牟尼佛精进力故，<a id="a-VX"></a>超越九劫。</p>
  <p id="aVY">复次，<a id="a-VZ"></a>若有菩萨具足菩萨事，<a id="a-Va"></a>所谓十地、<a id="a-Vb"></a>六波罗蜜、<a id="a-Vc"></a>十力、<a id="a-Vd"></a>四无所畏、<a id="a-Ve"></a>四无碍智、<a id="a-Vf"></a>十八不共法等无量清净佛法，<a id="a-Vg"></a>为众生故，<a id="a-Vh"></a>久住生死，<a id="a-Vi"></a>不取阿耨多罗三藐三菩提，<a id="a-Vj"></a>而广度众生。<a id="a-Vk"></a>如是菩萨，<a id="a-Vl"></a>诸佛赞叹。<a id="a-Vm"></a>何者是？<a id="a-Vn"></a>如文殊师利、<a id="a-Vo"></a>毗摩罗诘、<a id="a-Vp"></a>观世音、<a id="a-Vq"></a>大势至、<a id="a-Vr"></a>遍吉等，<a id="a-Vs"></a>诸菩萨之上首；<a id="a-Vt"></a>出于三界，<a id="a-Vu"></a>变化无央数身，<a id="a-Vv"></a>入于生死，<a id="a-Vw"></a>教化众生故。<a id="a-Vx"></a>如是希有事，<a id="a-Vy"></a>皆从甚深般若波罗蜜生。<a id="a-Vz"></a>以是故说：<a id="a-W0"></a>欲得诸佛称叹其名，<a id="a-W1"></a>当学般若波罗蜜。</p>
  <p id="aW2">【经】“复次，<a id="a-W3"></a>舍利弗，<a id="a-W4"></a>菩萨摩诃萨欲一发意，<a id="a-W5"></a>至十方如恒河沙等世界，<a id="a-W6"></a>当学般若波罗蜜！<a id="a-W7"></a>”</p>
  <p id="aW8">【论】菩萨得身通变化力，<a id="a-W9"></a>作十方恒河沙等身，<a id="a-WA"></a>于十方恒河沙等世界，<a id="a-WB"></a>一时能到。</p>
  <p id="aWC">问曰：<a id="a-WD"></a>如经说弹指顷有六十念，<a id="a-WE"></a>若一念中能至一方恒河沙等世界，<a id="a-WF"></a>尚不可信，<a id="a-WG"></a>何况十方恒河沙等世界，<a id="a-WH"></a>时少而所到处多？</p>
  <p id="aWI">答曰：<a id="a-WJ"></a>经说五事不可思议，<a id="a-WK"></a>所谓众生多少、<a id="a-WL"></a>业果报、<a id="a-WM"></a>坐禅人力、<a id="a-WN"></a>诸龙力、<a id="a-WO"></a>诸佛力。<a id="a-WP"></a>于五不可思议中，<a id="a-WQ"></a>佛力最不可思议！<a id="a-WR"></a>菩萨入于禅定，<a id="a-WS"></a>生不可思议神通故，<a id="a-WT"></a>一念中悉到十方诸佛世界。<a id="a-WU"></a>如说四种神通中，<a id="a-WV"></a>唯佛、<a id="a-WW"></a>菩萨有如意疾遍神通。<a id="a-WX"></a>若金翅鸟子，<a id="a-WY"></a>始从[穀-禾+卵]出，<a id="a-WZ"></a>从一须弥至一须弥；<a id="a-Wa"></a>诸菩萨亦如是，<a id="a-Wb"></a>以无生忍力故，<a id="a-Wc"></a>破诸烦恼无明[穀-禾+卵]，<a id="a-Wd"></a>即时一念中，<a id="a-We"></a>作无量身，<a id="a-Wf"></a>遍至十方。</p>
  <p id="aWg">复次，<a id="a-Wh"></a>菩萨一切无量世罪，<a id="a-Wi"></a>悉已消灭；<a id="a-Wj"></a>以智慧力故，<a id="a-Wk"></a>能转一切诸法，<a id="a-Wl"></a>所谓小能作大，<a id="a-Wm"></a>大能作小，<a id="a-Wn"></a>能以千万无量劫为一日，<a id="a-Wo"></a>又能以一日为千万劫。<a id="a-Wp"></a>是菩萨世间之主，<a id="a-Wq"></a>所欲自在，<a id="a-Wr"></a>何愿不满！<a id="a-Ws"></a>如毗摩罗诘经所说，<a id="a-Wt"></a>以七夜为劫寿。<a id="a-Wu"></a>以是因缘故，<a id="a-Wv"></a>菩萨乘神通力，<a id="a-Ww"></a>能速疾超越十方世界。</p>
  <p id="aWx">问曰：<a id="a-Wy"></a>前五不可思议中，<a id="a-Wz"></a>无有菩萨，<a id="a-X0"></a>今何以说菩萨不可思议？</p>
  <p id="aX1">答曰：<a id="a-X2"></a>或时因中说果，<a id="a-X3"></a>如日食百斤金，<a id="a-X4"></a>金不可食，<a id="a-X5"></a>因金得食，<a id="a-X6"></a>故言食金，<a id="a-X7"></a>是为因中说果。<a id="a-X8"></a>或时果中说因，<a id="a-X9"></a>如见好画，<a id="a-XA"></a>言是好手，<a id="a-XB"></a>是为果中说因。<a id="a-XC"></a>诸菩萨亦如是，<a id="a-XD"></a>菩萨为因，<a id="a-XE"></a>诸佛为果，<a id="a-XF"></a>若说佛力不可思议，<a id="a-XG"></a>当知已说菩萨。<a id="a-XH"></a>以是故言：<a id="a-XI"></a>欲一发意到十方恒河沙世界者，<a id="a-XJ"></a>当学般若波罗蜜。</p>
  <p id="aXK">【经】“复次，<a id="a-XL"></a>舍利弗，<a id="a-XM"></a>菩萨摩诃萨欲发一音，<a id="a-XN"></a>使十方如恒河沙等世界闻声，<a id="a-XO"></a>当学般若波罗蜜！<a id="a-XP"></a>”</p>
  <p id="aXQ">【论】菩萨得六神通，<a id="a-XR"></a>增长梵声相，<a id="a-XS"></a>过三千大千世界，<a id="a-XT"></a>至十方恒河沙等诸世界。</p>
  <p id="aXU">问曰：<a id="a-XV"></a>若尔者，<a id="a-XW"></a>与佛音声何异？</p>
  <p id="aXX">答曰：<a id="a-XY"></a>菩萨音声有恒河沙等之数，<a id="a-XZ"></a>佛音声所到无有限数。<a id="a-Xa"></a>如密迹经中所说：<a id="a-Xb"></a>目连试佛音声，<a id="a-Xc"></a>极至西方，<a id="a-Xd"></a>犹闻佛音，<a id="a-Xe"></a>若如对面。</p>
  <p id="aXf">问曰：<a id="a-Xg"></a>若尔者，<a id="a-Xh"></a>佛常在国土聚落，<a id="a-Xi"></a>说法教化，<a id="a-Xj"></a>而阎浮提内人不至佛边，<a id="a-Xk"></a>则不得闻。<a id="a-Xl"></a>何以知之？<a id="a-Xm"></a>多有从远方来，<a id="a-Xn"></a>欲听说法者故。</p>
  <p id="aXo">答曰：<a id="a-Xp"></a>佛音声有二种：<a id="a-Xq"></a>一为口密音声，<a id="a-Xr"></a>二为不密音声。<a id="a-Xs"></a>密音声先已说，<a id="a-Xt"></a>不密音声，<a id="a-Xu"></a>至佛边乃闻。<a id="a-Xv"></a>是亦有二种弟子：<a id="a-Xw"></a>一为出世圣人，<a id="a-Xx"></a>二为世间凡夫。<a id="a-Xy"></a>出世圣人如目揵连等，<a id="a-Xz"></a>能闻微密音声，<a id="a-Y0"></a>凡夫人随其所近乃闻。</p>
  <p id="aY1">复次，<a id="a-Y2"></a>诸菩萨得入正位，<a id="a-Y3"></a>离生死身，<a id="a-Y4"></a>得法性真形，<a id="a-Y5"></a>能见十方无量佛身，<a id="a-Y6"></a>及遍照光明，<a id="a-Y7"></a>亦能得闻诸佛六十种极远无量音声。<a id="a-Y8"></a>诸大菩萨虽未具足如佛音声，<a id="a-Y9"></a>于佛音声中并得其分。<a id="a-YA"></a>是佛菩萨音声有三种：<a id="a-YB"></a>一者、<a id="a-YC"></a>先世种善音声因缘故，<a id="a-YD"></a>咽喉中得微妙四大，<a id="a-YE"></a>能出种种妙好远近音声，<a id="a-YF"></a>所谓一里、<a id="a-YG"></a>二里、<a id="a-YH"></a>三里、<a id="a-YI"></a>十里、<a id="a-YJ"></a>百千里，<a id="a-YK"></a>乃至三千大千世界，<a id="a-YL"></a>音声遍满；<a id="a-YM"></a>二者、<a id="a-YN"></a>神通力故，<a id="a-YO"></a>咽喉四大出声，<a id="a-YP"></a>遍满三千大千世界，<a id="a-YQ"></a>及十方恒河沙世界；<a id="a-YR"></a>三者、<a id="a-YS"></a>佛音声常能遍满十方虚空。</p>
  <p id="aYT">问曰：<a id="a-YU"></a>若佛音声常能遍满，<a id="a-YV"></a>今众生何以不得常闻？</p>
  <p id="aYW">答曰：<a id="a-YX"></a>众生无量劫以来，<a id="a-YY"></a>所作恶业覆，<a id="a-YZ"></a>是故不闻。<a id="a-Ya"></a>譬如雷电霹雳，<a id="a-Yb"></a>聋者不闻，<a id="a-Yc"></a>雷声无减；<a id="a-Yd"></a>佛亦如是，<a id="a-Ye"></a>常为众生说法，<a id="a-Yf"></a>如龙震大雷声，<a id="a-Yg"></a>众生罪业，<a id="a-Yh"></a>自不得闻。<a id="a-Yi"></a>如今世人精进持戒者，<a id="a-Yj"></a>于念佛三昧心得定时；<a id="a-Yk"></a>罪垢不障，<a id="a-Yl"></a>即得见佛，<a id="a-Ym"></a>闻佛说法，<a id="a-Yn"></a>音声清了。<a id="a-Yo"></a>菩萨于三种音声中，<a id="a-Yp"></a>欲得二种。<a id="a-Yq"></a>是二种音声，<a id="a-Yr"></a>甚难希有故；<a id="a-Ys"></a>如业果音声，<a id="a-Yt"></a>自然可得故。<a id="a-Yu"></a>以是故说：<a id="a-Yv"></a>菩萨摩诃萨，<a id="a-Yw"></a>欲以一音使十方恒河沙等世界闻声者，<a id="a-Yx"></a>当学般若波罗蜜。</p>
  <p id="aYy">【经】“复次，<a id="a-Yz"></a>舍利弗，<a id="a-Z0"></a>菩萨摩诃萨欲使诸佛世界不断者，<a id="a-Z1"></a>当学般若波罗蜜！<a id="a-Z2"></a>”</p>
  <p id="aZ3">【论】佛世界不断者，<a id="a-Z4"></a>菩萨欲令国国相次，<a id="a-Z5"></a>皆使众生发心作佛。</p>
  <p id="aZ6">问曰：<a id="a-Z7"></a>言次第者，<a id="a-Z8"></a>为一国前后相次？<a id="a-Z9"></a>为十方世界次第？<a id="a-ZA"></a>若一国相次者，<a id="a-ZB"></a>大悲普覆一切众生，<a id="a-ZC"></a>何以不及余国？<a id="a-ZD"></a>若十方一切世界次第者，<a id="a-ZE"></a>余佛、<a id="a-ZF"></a>菩萨何所利益？</p>
  <p id="aZG">答曰：<a id="a-ZH"></a>菩萨心愿，<a id="a-ZI"></a>欲令一切世界皆悉作佛，<a id="a-ZJ"></a>大心旷远，<a id="a-ZK"></a>无有齐限；<a id="a-ZL"></a>以是心集诸智慧，<a id="a-ZM"></a>无量福德神通力故。<a id="a-ZN"></a>又随众生种作佛因缘者，<a id="a-ZO"></a>是菩萨皆悉令作。<a id="a-ZP"></a>若一切世界皆种作佛因缘者，<a id="a-ZQ"></a>余佛菩萨不应有益，<a id="a-ZR"></a>但是事不然！</p>
  <p id="aZS">复次，<a id="a-ZT"></a>十方世界无量无边，<a id="a-ZU"></a>不应一菩萨尽得遍诸世界，<a id="a-ZV"></a>令佛种不断；<a id="a-ZW"></a>诸余菩萨各随因缘，<a id="a-ZX"></a>皆有其分。<a id="a-ZY"></a>以慈悲大故，<a id="a-ZZ"></a>愿亦无量，<a id="a-Za"></a>利益之心无有齐限；<a id="a-Zb"></a>众生种无量故，<a id="a-Zc"></a>非一佛一菩萨所可尽度。</p>
  <p id="aZd">问曰：<a id="a-Ze"></a>若事不称心，<a id="a-Zf"></a>何故作愿耶？</p>
  <p id="aZg">答曰：<a id="a-Zh"></a>欲令心愿旷大清净故；<a id="a-Zi"></a>如行慈三昧，<a id="a-Zj"></a>虽不能令众生离苦，<a id="a-Zk"></a>但自欲令心旷大清净，<a id="a-Zl"></a>成利益愿。<a id="a-Zm"></a>如诸佛大菩萨力，<a id="a-Zn"></a>皆能度一切；<a id="a-Zo"></a>而众生福缘未集，<a id="a-Zp"></a>未有智慧，<a id="a-Zq"></a>因缘不会故，<a id="a-Zr"></a>而不得度。<a id="a-Zs"></a>如大海水，<a id="a-Zt"></a>一切众生取用，<a id="a-Zu"></a>水不穷竭。<a id="a-Zv"></a>但众生不能得用，<a id="a-Zw"></a>如饿鬼众生自罪因缘，<a id="a-Zx"></a>不得见水；<a id="a-Zy"></a>设得见之，<a id="a-Zz"></a>即时干竭，<a id="a-a0"></a>或为洋铜，<a id="a-a1"></a>或成脓血。<a id="a-a2"></a>佛亦如是，<a id="a-a3"></a>有大慈悲智慧无量无边，<a id="a-a4"></a>悉能满足众生，<a id="a-a5"></a>而众生罪业因缘故而不值佛；<a id="a-a6"></a>设得值佛，<a id="a-a7"></a>如余人无异，<a id="a-a8"></a>或生瞋恚，<a id="a-a9"></a>或起诽谤。<a id="a-aA"></a>以是因缘故，<a id="a-aB"></a>不见佛威相神力，<a id="a-aC"></a>虽得值佛而无利益。</p>
  <p id="aaD">复次，<a id="a-aE"></a>二因二缘，<a id="a-aF"></a>发于正见，<a id="a-aG"></a>所谓内因、<a id="a-aH"></a>外缘。<a id="a-aI"></a>佛外因缘具足，<a id="a-aJ"></a>有三十二相、<a id="a-aK"></a>八十随形好，<a id="a-aL"></a>无量光明庄严其身，<a id="a-aM"></a>种种神力、<a id="a-aN"></a>种种音声，<a id="a-aO"></a>随意说法，<a id="a-aP"></a>断一切疑；<a id="a-aQ"></a>但众生内因缘不具足，<a id="a-aR"></a>先不种见佛善根而不信敬，<a id="a-aS"></a>不精进持戒，<a id="a-aT"></a>钝根深厚，<a id="a-aU"></a>著于世乐；<a id="a-aV"></a>以是故，<a id="a-aW"></a>无有利益，<a id="a-aX"></a>非为佛咎。<a id="a-aY"></a>佛化度众生，<a id="a-aZ"></a>神器利用，<a id="a-aa"></a>悉皆备足。<a id="a-ab"></a>譬如日出，<a id="a-ac"></a>有目则睹，<a id="a-ad"></a>盲者不见；<a id="a-ae"></a>设使有目而无日者，<a id="a-af"></a>则无所睹，<a id="a-ag"></a>是故日无咎也。<a id="a-ah"></a>佛明亦如是。</p>
  <p id="aai">问曰：<a id="a-aj"></a>云何佛世界因缘不断？</p>
  <p id="aak">答曰：<a id="a-al"></a>菩萨于众生中，<a id="a-am"></a>种种因缘赞叹佛道，<a id="a-an"></a>令众生发阿耨多罗三藐三菩提心，<a id="a-ao"></a>渐渐行六波罗蜜，<a id="a-ap"></a>然后于诸世界各各作佛。<a id="a-aq"></a>若于一国次第作佛，<a id="a-ar"></a>或于异国各自作佛，<a id="a-as"></a>是名不断佛国。</p>
  <p id="aat">复次，<a id="a-au"></a>菩萨疾集智慧具足，<a id="a-av"></a>作佛度无量众生；<a id="a-aw"></a>欲入涅槃时，<a id="a-ax"></a>为菩萨受记：<a id="a-ay"></a>“我灭度后，<a id="a-az"></a>汝次作佛。<a id="a-b0"></a>”展转皆悉如是，<a id="a-b1"></a>令不断绝。<a id="a-b2"></a>若佛不记菩萨者，<a id="a-b3"></a>则断佛国！<a id="a-b4"></a>譬如王立太子，<a id="a-b5"></a>展转如是，<a id="a-b6"></a>国祚不断。</p>
  <p id="ab7">问曰：<a id="a-b8"></a>何以贵有佛世界，<a id="a-b9"></a>贱无佛国？</p>
  <p id="abA">答曰：<a id="a-bB"></a>是事不应致问。<a id="a-bC"></a>佛是庄严十方世界主，<a id="a-bD"></a>何况一国！<a id="a-bE"></a>若离有佛国者，<a id="a-bF"></a>虽受人天乐，<a id="a-bG"></a>而不知是佛恩力之所致，<a id="a-bH"></a>与畜生无异！<a id="a-bI"></a>若一切诸佛不出世者，<a id="a-bJ"></a>则无三乘涅槃之道，<a id="a-bK"></a>常闭在三界狱，<a id="a-bL"></a>永无出期；<a id="a-bM"></a>若世有佛，<a id="a-bN"></a>众生得出三界牢狱。<a id="a-bO"></a>譬如二国之间，<a id="a-bP"></a>无日之处，<a id="a-bQ"></a>是中众生从冥中生，<a id="a-bR"></a>从冥中死。<a id="a-bS"></a>若佛生时，<a id="a-bT"></a>光明暂照，<a id="a-bU"></a>各各相见；<a id="a-bV"></a>乃见日月所照众生，<a id="a-bW"></a>知彼为大福，<a id="a-bX"></a>我等有罪。<a id="a-bY"></a>如是或时佛以光明遍照诸佛国，<a id="a-bZ"></a>无佛国众生见佛光明，<a id="a-ba"></a>则大欢喜，<a id="a-bb"></a>念言：<a id="a-bc"></a>“我等黑闇，<a id="a-bd"></a>彼为大明。<a id="a-be"></a>”</p>
  <p id="abf">复次，<a id="a-bg"></a>有佛之国，<a id="a-bh"></a>众生知有罪福，<a id="a-bi"></a>人受三归、<a id="a-bj"></a>五戒、<a id="a-bk"></a>八斋及出家五众等，<a id="a-bl"></a>种种甚深禅定、<a id="a-bm"></a>智慧、<a id="a-bn"></a>四沙门果、<a id="a-bo"></a>有余涅槃等，<a id="a-bp"></a>如是种种善法。<a id="a-bq"></a>以是因缘故，<a id="a-br"></a>佛国为贵。<a id="a-bs"></a>若佛国众生虽不见佛，<a id="a-bt"></a>值遇经法，<a id="a-bu"></a>修善持戒，<a id="a-bv"></a>布施、<a id="a-bw"></a>礼敬等，<a id="a-bx"></a>种涅槃因缘，<a id="a-by"></a>乃至畜生皆能种福德因缘；<a id="a-bz"></a>若无佛之国，<a id="a-c0"></a>乃至天人不能修善。<a id="a-c1"></a>以是故，<a id="a-c2"></a>菩萨生愿，<a id="a-c3"></a>欲使佛世界不断。</p>
 </body>
</html>