<!doctype html>
<html id="z3IBVJCue" data-ver="2395">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第八十九</h1>
  <h2 id="a2">释四摄品第七十八之下</h2>
  <p id="a3">【经】“云何八十随形好？<a id="a-4"></a>一者、<a id="a-5"></a>无见顶；<a id="a-6"></a>二者、<a id="a-7"></a>鼻直高好，<a id="a-8"></a>孔不现；<a id="a-9"></a>三者、<a id="a-A"></a>眉如初生月，<a id="a-B"></a>绀琉璃色；<a id="a-C"></a>四者、<a id="a-D"></a>耳轮埵成；<a id="a-E"></a>五者、<a id="a-F"></a>身坚实，<a id="a-G"></a>如那罗延；<a id="a-H"></a>六者、<a id="a-I"></a>骨际如钩锁；<a id="a-J"></a>七者、<a id="a-K"></a>身一时回如象王；<a id="a-L"></a>八者、<a id="a-M"></a>行时足去地四寸，<a id="a-N"></a>而印文现；<a id="a-O"></a>九者、<a id="a-P"></a>爪如赤铜色，<a id="a-Q"></a>薄而润泽；<a id="a-R"></a>十者、<a id="a-S"></a>膝骨坚著圆好；<a id="a-T"></a>十一者、<a id="a-U"></a>身净洁；<a id="a-V"></a>十二者、<a id="a-W"></a>身柔软；<a id="a-X"></a>十三者、<a id="a-Y"></a>身不曲；<a id="a-Z"></a>十四者、<a id="a-a"></a>指长纤圆；<a id="a-b"></a>十五者、<a id="a-c"></a>指文庄严；<a id="a-d"></a>十六者、<a id="a-e"></a>脉深；<a id="a-f"></a>十七者、<a id="a-g"></a>踝不现；<a id="a-h"></a>十八者、<a id="a-i"></a>身润泽；<a id="a-j"></a>十九者、<a id="a-k"></a>身自持，<a id="a-l"></a>不逶迤；<a id="a-m"></a>二十者、<a id="a-n"></a>身满足；<a id="a-o"></a>二十一者、<a id="a-p"></a>识满足；<a id="a-q"></a>二十二者、<a id="a-r"></a>容仪备足；<a id="a-s"></a>二十三者、<a id="a-t"></a>住处安无能动者；<a id="a-u"></a>二十四者、<a id="a-v"></a>威震一切；<a id="a-w"></a>二十五者、<a id="a-x"></a>一切乐观；<a id="a-y"></a>二十六者、<a id="a-z"></a>面不大长；<a id="a-10"></a>二十七者、<a id="a-11"></a>正容貌，<a id="a-12"></a>不挠色；<a id="a-13"></a>二十八者、<a id="a-14"></a>面具足满；<a id="a-15"></a>二十九者、<a id="a-16"></a>唇赤如频婆果色；<a id="a-17"></a>三十者、<a id="a-18"></a>音响深；<a id="a-19"></a>三十一者、<a id="a-1A"></a>脐深圆好；<a id="a-1B"></a>三十二者、<a id="a-1C"></a>毛右旋；<a id="a-1D"></a>三十三者、<a id="a-1E"></a>手足满；<a id="a-1F"></a>三十四者、<a id="a-1G"></a>手足如意；<a id="a-1H"></a>三十五者、<a id="a-1I"></a>手文明直；<a id="a-1J"></a>三十六者、<a id="a-1K"></a>手文长；<a id="a-1L"></a>三十七者、<a id="a-1M"></a>手文不断；<a id="a-1N"></a>三十八者、<a id="a-1O"></a>一切恶心众生见者和悦；<a id="a-1P"></a>三十九者、<a id="a-1Q"></a>面广姝好；<a id="a-1R"></a>四十者、<a id="a-1S"></a>面满净如月；<a id="a-1T"></a>四十一者、<a id="a-1U"></a>随众生意，<a id="a-1V"></a>和悦与语；<a id="a-1W"></a>四十二者、<a id="a-1X"></a>毛孔出香气；<a id="a-1Y"></a>四十三者、<a id="a-1Z"></a>口出无上香；<a id="a-1a"></a>四十四者、<a id="a-1b"></a>仪容如师子；<a id="a-1c"></a>四十五者、<a id="a-1d"></a>进止如象王；<a id="a-1e"></a>四十六者、<a id="a-1f"></a>行法如鹅王；<a id="a-1g"></a>四十七者、<a id="a-1h"></a>头如摩陀罗果；<a id="a-1i"></a>四十八者、<a id="a-1j"></a>一切声分具足；<a id="a-1k"></a>四十九者、<a id="a-1l"></a>牙利；<a id="a-1m"></a>五十者、<a id="a-1n"></a>舌色赤；<a id="a-1o"></a>五十一者、<a id="a-1p"></a>舌薄；<a id="a-1q"></a>五十二者、<a id="a-1r"></a>毛红色；<a id="a-1s"></a>五十三者、<a id="a-1t"></a>毛洁净；<a id="a-1u"></a>五十四者、<a id="a-1v"></a>广长眼；<a id="a-1w"></a>五十五者、<a id="a-1x"></a>孔门相具足；<a id="a-1y"></a>五十六者、<a id="a-1z"></a>手足赤白如莲华色；<a id="a-20"></a>五十七者、<a id="a-21"></a>脐不出；<a id="a-22"></a>五十八者、<a id="a-23"></a>腹不现；<a id="a-24"></a>五十九者、<a id="a-25"></a>细腹；<a id="a-26"></a>六十者、<a id="a-27"></a>身不倾动；<a id="a-28"></a>六十一者、<a id="a-29"></a>身持重；<a id="a-2A"></a>六十二者、<a id="a-2B"></a>其身分大；<a id="a-2C"></a>六十三者、<a id="a-2D"></a>身长；<a id="a-2E"></a>六十四者、<a id="a-2F"></a>手足净洁软泽；<a id="a-2G"></a>六十五者、<a id="a-2H"></a>边光各一丈；<a id="a-2I"></a>六十六者、<a id="a-2J"></a>光照身而行；<a id="a-2K"></a>六十七者、<a id="a-2L"></a>等视众生；<a id="a-2M"></a>六十八者、<a id="a-2N"></a>不轻众生；<a id="a-2O"></a>六十九者、<a id="a-2P"></a>随众生音声不过不减；<a id="a-2Q"></a>七十者、<a id="a-2R"></a>说法不差；<a id="a-2S"></a>七十一者、<a id="a-2T"></a>随众生语言而为说法；<a id="a-2U"></a>七十二者、<a id="a-2V"></a>一发音，<a id="a-2W"></a>报众声；<a id="a-2X"></a>七十三者、<a id="a-2Y"></a>次第有因缘说法；<a id="a-2Z"></a>七十四者、<a id="a-2a"></a>一切众生不能尽观相；<a id="a-2b"></a>七十五者、<a id="a-2c"></a>观者无厌足；<a id="a-2d"></a>七十六者、<a id="a-2e"></a>发长好；<a id="a-2f"></a>七十七者、<a id="a-2g"></a>发不乱；<a id="a-2h"></a>七十八者、<a id="a-2i"></a>发旋好；<a id="a-2j"></a>七十九者、<a id="a-2k"></a>发色如青珠；<a id="a-2l"></a>八十者、<a id="a-2m"></a>手足有德相。<a id="a-2n"></a>须菩提，<a id="a-2o"></a>是为八十随形好，<a id="a-2p"></a>佛身成就。</p>
  <p id="a2q">“如是，<a id="a-2r"></a>须菩提，<a id="a-2s"></a>菩萨摩诃萨以二施摄取众生，<a id="a-2t"></a>所谓财施、<a id="a-2u"></a>法施，<a id="a-2v"></a>是为菩萨希有难及事。<a id="a-2w"></a>云何为菩萨摩诃萨爱语摄取众生？<a id="a-2x"></a>菩萨摩诃萨以六波罗蜜为众生说法，<a id="a-2y"></a>作是言：<a id="a-2z"></a>‘汝行六波罗蜜，<a id="a-30"></a>摄一切善法。<a id="a-31"></a>’云何为菩萨摩诃萨利行摄取众生？<a id="a-32"></a>菩萨摩诃萨长夜教众生，<a id="a-33"></a>令行六波罗蜜。<a id="a-34"></a>云何为菩萨摩诃萨同事摄取众生？<a id="a-35"></a>菩萨摩诃萨以五神通力故，<a id="a-36"></a>种种变化，<a id="a-37"></a>入五道中，<a id="a-38"></a>与众生同事。<a id="a-39"></a>以此四事而摄取之。</p>
  <p id="a3A">“复次，<a id="a-3B"></a>须菩提，<a id="a-3C"></a>菩萨摩诃萨行般若波罗蜜时，<a id="a-3D"></a>教化众生：<a id="a-3E"></a>‘善男子，<a id="a-3F"></a>当善学分别诸字，<a id="a-3G"></a>亦当善知一字乃至四十二字。<a id="a-3H"></a>’一切语言，<a id="a-3I"></a>皆入初字门；<a id="a-3J"></a>一切语言，<a id="a-3K"></a>亦入第二字门；<a id="a-3L"></a>乃至第四十二字门，<a id="a-3M"></a>一切语言皆入其中。<a id="a-3N"></a>一字皆入四十二字，<a id="a-3O"></a>四十二字亦入一字，<a id="a-3P"></a>是众生应如是善学四十二字；<a id="a-3Q"></a>善学四十二字已，<a id="a-3R"></a>能善说字法；<a id="a-3S"></a>善说字法已，<a id="a-3T"></a>善说无字法。<a id="a-3U"></a>须菩提，<a id="a-3V"></a>如佛善知字法，<a id="a-3W"></a>善知字，<a id="a-3X"></a>善知无字，<a id="a-3Y"></a>为无字法故说字法。<a id="a-3Z"></a>何以故？<a id="a-3a"></a>须菩提，<a id="a-3b"></a>过一切名字故，<a id="a-3c"></a>名为佛法。<a id="a-3d"></a>”</p>
  <p id="a3e">须菩提白佛言：<a id="a-3f"></a>“世尊，<a id="a-3g"></a>若众生毕竟不可得，<a id="a-3h"></a>法亦不可得，<a id="a-3i"></a>法性亦不可得，<a id="a-3j"></a>毕竟空、<a id="a-3k"></a>无始空故。<a id="a-3l"></a>世尊，<a id="a-3m"></a>菩萨摩诃萨行般若波罗蜜，<a id="a-3n"></a>行禅波罗蜜、<a id="a-3o"></a>毗梨耶波罗蜜、<a id="a-3p"></a>羼提波罗蜜、<a id="a-3q"></a>尸罗波罗蜜、<a id="a-3r"></a>檀波罗蜜时，<a id="a-3s"></a>行四禅、<a id="a-3t"></a>四无量心、<a id="a-3u"></a>四无色定，<a id="a-3v"></a>三十七助道法，<a id="a-3w"></a>十八空，<a id="a-3x"></a>行空、<a id="a-3y"></a>无相、<a id="a-3z"></a>无作三昧，<a id="a-40"></a>八背舍、<a id="a-41"></a>九次第定，<a id="a-42"></a>佛十力、<a id="a-43"></a>四无所畏、<a id="a-44"></a>四无碍智、<a id="a-45"></a>十八不共法、<a id="a-46"></a>三十二相、<a id="a-47"></a>八十随形好，<a id="a-48"></a>云何住报得五神通为众生说法？<a id="a-49"></a>众生实不可得，<a id="a-4A"></a>众生不可得故，<a id="a-4B"></a>色不可得，<a id="a-4C"></a>乃至识亦不可得；<a id="a-4D"></a>五众不可得故，<a id="a-4E"></a>六波罗蜜，<a id="a-4F"></a>乃至八十随形好，<a id="a-4G"></a>皆不可得。<a id="a-4H"></a>是不可得中，<a id="a-4I"></a>无众生、<a id="a-4J"></a>无色，<a id="a-4K"></a>乃至无八十随形好。<a id="a-4L"></a>世尊，<a id="a-4M"></a>云何菩萨摩诃萨行般若波罗蜜，<a id="a-4N"></a>为众生说法？<a id="a-4O"></a>世尊，<a id="a-4P"></a>菩萨行般若波罗蜜时，<a id="a-4Q"></a>菩萨尚不可得，<a id="a-4R"></a>何况当有菩萨法？<a id="a-4S"></a>”</p>
  <p id="a4T">佛告须菩提：<a id="a-4U"></a>“如是，<a id="a-4V"></a>如是，<a id="a-4W"></a>如汝所言。<a id="a-4X"></a>众生不可得故，<a id="a-4Y"></a>当知是内空、<a id="a-4Z"></a>外空、<a id="a-4a"></a>内外空、<a id="a-4b"></a>空空、<a id="a-4c"></a>大空、<a id="a-4d"></a>第一义空、<a id="a-4e"></a>有为空、<a id="a-4f"></a>无为空、<a id="a-4g"></a>毕竟空、<a id="a-4h"></a>无始空、<a id="a-4i"></a>散空、<a id="a-4j"></a>诸法空、<a id="a-4k"></a>自相空、<a id="a-4l"></a>性空、<a id="a-4m"></a>不可得空、<a id="a-4n"></a>无法空、<a id="a-4o"></a>有法空、<a id="a-4p"></a>无法有法空。<a id="a-4q"></a>众生不可得故，<a id="a-4r"></a>当知五阴空、<a id="a-4s"></a>十二入空、<a id="a-4t"></a>十八界空、<a id="a-4u"></a>十二因缘空、<a id="a-4v"></a>四谛空、<a id="a-4w"></a>我空，<a id="a-4x"></a>寿者、<a id="a-4y"></a>命者、<a id="a-4z"></a>生者、<a id="a-50"></a>养者、<a id="a-51"></a>育者、<a id="a-52"></a>众数者、<a id="a-53"></a>人者、<a id="a-54"></a>作者、<a id="a-55"></a>使作者、<a id="a-56"></a>起者、<a id="a-57"></a>使起者、<a id="a-58"></a>受者、<a id="a-59"></a>使受者、<a id="a-5A"></a>知者、<a id="a-5B"></a>见者皆空。<a id="a-5C"></a>众生不可得故，<a id="a-5D"></a>当知四禅空、<a id="a-5E"></a>四无量心空、<a id="a-5F"></a>四无色定空，<a id="a-5G"></a>当知四念处空乃至八圣道分空，<a id="a-5H"></a>空空、<a id="a-5I"></a>无相空，<a id="a-5J"></a>无作空，<a id="a-5K"></a>八背舍空、<a id="a-5L"></a>九次第定空。<a id="a-5M"></a>众生不可得故，<a id="a-5N"></a>当知佛十力、<a id="a-5O"></a>四无所畏空，<a id="a-5P"></a>四无碍智、<a id="a-5Q"></a>十八不共法空，<a id="a-5R"></a>当知须陀洹果空、<a id="a-5S"></a>斯陀含果空、<a id="a-5T"></a>阿那含果空、<a id="a-5U"></a>阿罗汉果空、<a id="a-5V"></a>辟支佛道空，<a id="a-5W"></a>当知菩萨地空、<a id="a-5X"></a>阿耨多罗三藐三菩提空。<a id="a-5Y"></a>须菩提，<a id="a-5Z"></a>菩萨摩诃萨如是见一切法空，<a id="a-5a"></a>为众生说法，<a id="a-5b"></a>不失诸空相。<a id="a-5c"></a>是菩萨如是观时，<a id="a-5d"></a>知一切法无碍；<a id="a-5e"></a>知一切法无碍已，<a id="a-5f"></a>不坏诸法相，<a id="a-5g"></a>不二不分别，<a id="a-5h"></a>但为众生如实说法。<a id="a-5i"></a>譬如佛所化人，<a id="a-5j"></a>化人复化作无量千万亿人，<a id="a-5k"></a>有教令布施者，<a id="a-5l"></a>有教持戒、<a id="a-5m"></a>有教忍辱、<a id="a-5n"></a>有教精进、<a id="a-5o"></a>有教禅定、<a id="a-5p"></a>有教智慧，<a id="a-5q"></a>有教四禅、<a id="a-5r"></a>四无量心、<a id="a-5s"></a>四无色定者。<a id="a-5t"></a>于汝意云何？<a id="a-5u"></a>佛所化人，<a id="a-5v"></a>有分别破坏诸法不？<a id="a-5w"></a>”</p>
  <p id="a5x">须菩提言：<a id="a-5y"></a>“不也，<a id="a-5z"></a>世尊。<a id="a-60"></a>是化人无心、<a id="a-61"></a>无心数法，<a id="a-62"></a>云何分别破坏诸法？<a id="a-63"></a>”</p>
  <p id="a64">“以是故，<a id="a-65"></a>须菩提，<a id="a-66"></a>当知菩萨摩诃萨行般若波罗蜜，<a id="a-67"></a>为众生如应说法，<a id="a-68"></a>拔出众生于颠倒地，<a id="a-69"></a>令众生各得如所应住地，<a id="a-6A"></a>以不缚不脱法故。<a id="a-6B"></a>何以故？<a id="a-6C"></a>须菩提，<a id="a-6D"></a>色不缚不脱，<a id="a-6E"></a>受、<a id="a-6F"></a>想、<a id="a-6G"></a>行、<a id="a-6H"></a>识不缚不脱；<a id="a-6I"></a>色无缚无脱不是色，<a id="a-6J"></a>受、<a id="a-6K"></a>想、<a id="a-6L"></a>行、<a id="a-6M"></a>识无缚无脱不是识。<a id="a-6N"></a>何以故？<a id="a-6O"></a>色毕竟清净故，<a id="a-6P"></a>受、<a id="a-6Q"></a>想、<a id="a-6R"></a>行、<a id="a-6S"></a>识乃至一切法，<a id="a-6T"></a>若有为、<a id="a-6U"></a>若无为，<a id="a-6V"></a>亦毕竟清净故。<a id="a-6W"></a>如是，<a id="a-6X"></a>须菩提，<a id="a-6Y"></a>菩萨摩诃萨为众生说法，<a id="a-6Z"></a>亦不得众生及一切法。<a id="a-6a"></a>一切法不可得故，<a id="a-6b"></a>菩萨以不住法故，<a id="a-6c"></a>住诸法相中，<a id="a-6d"></a>所谓色空，<a id="a-6e"></a>乃至有为无为法空。<a id="a-6f"></a>何以故？<a id="a-6g"></a>色乃至有为无为法，<a id="a-6h"></a>自性不可得故，<a id="a-6i"></a>无有住处。<a id="a-6j"></a>无所有法不住无所有法，<a id="a-6k"></a>自性法不住自性法，<a id="a-6l"></a>他性法不住他性法。<a id="a-6m"></a>何以故？<a id="a-6n"></a>是一切法皆不可得故，<a id="a-6o"></a>不可得法当住何处？<a id="a-6p"></a>如是，<a id="a-6q"></a>须菩提，<a id="a-6r"></a>菩萨摩诃萨行般若波罗蜜，<a id="a-6s"></a>以是诸空，<a id="a-6t"></a>能如是说法，<a id="a-6u"></a>如是行般若波罗蜜，<a id="a-6v"></a>于诸佛及声闻、<a id="a-6w"></a>辟支佛无有过。<a id="a-6x"></a>何以故？<a id="a-6y"></a>诸佛、<a id="a-6z"></a>菩萨、<a id="a-70"></a>辟支佛、<a id="a-71"></a>阿罗汉，<a id="a-72"></a>得是法已，<a id="a-73"></a>为众生说法，<a id="a-74"></a>亦不转诸法相。<a id="a-75"></a>何以故？<a id="a-76"></a>如、<a id="a-77"></a>法性、<a id="a-78"></a>实际，<a id="a-79"></a>不可转故。<a id="a-7A"></a>所以者何？<a id="a-7B"></a>诸法性无故。<a id="a-7C"></a>”</p>
  <p id="a7D">须菩提白佛言：<a id="a-7E"></a>“世尊，<a id="a-7F"></a>若法性、<a id="a-7G"></a>如、<a id="a-7H"></a>实际不转，<a id="a-7I"></a>色与法性异不？<a id="a-7J"></a>色与如、<a id="a-7K"></a>实际异不？<a id="a-7L"></a>受、<a id="a-7M"></a>想、<a id="a-7N"></a>行、<a id="a-7O"></a>识，<a id="a-7P"></a>乃至有为、<a id="a-7Q"></a>无为法，<a id="a-7R"></a>世间、<a id="a-7S"></a>出世间，<a id="a-7T"></a>有漏、<a id="a-7U"></a>无漏异不？<a id="a-7V"></a>”</p>
  <p id="a7W">佛言：<a id="a-7X"></a>“不也。<a id="a-7Y"></a>色不异，<a id="a-7Z"></a>法性不异，<a id="a-7a"></a>如不异，<a id="a-7b"></a>实际不异，<a id="a-7c"></a>受、<a id="a-7d"></a>想、<a id="a-7e"></a>行、<a id="a-7f"></a>识乃至有漏、<a id="a-7g"></a>无漏亦不异。<a id="a-7h"></a>”</p>
  <p id="a7i">须菩提白佛言：<a id="a-7j"></a>“世尊，<a id="a-7k"></a>若色不异，<a id="a-7l"></a>法性不异，<a id="a-7m"></a>如不异，<a id="a-7n"></a>实际不异，<a id="a-7o"></a>受、<a id="a-7p"></a>想、<a id="a-7q"></a>行、<a id="a-7r"></a>识乃至有漏、<a id="a-7s"></a>无漏不异者，<a id="a-7t"></a>云何分别黑法有黑报，<a id="a-7u"></a>所谓地狱、<a id="a-7v"></a>饿鬼、<a id="a-7w"></a>畜生？<a id="a-7x"></a>白法有白报，<a id="a-7y"></a>所谓诸天及人？<a id="a-7z"></a>黑白法有黑白报？<a id="a-80"></a>不黑不白法有不黑不白报，<a id="a-81"></a>所谓须陀洹果、<a id="a-82"></a>斯陀含果、<a id="a-83"></a>阿那含果、<a id="a-84"></a>阿罗汉果、<a id="a-85"></a>辟支佛道、<a id="a-86"></a>阿耨多罗三藐三菩提？<a id="a-87"></a>”</p>
  <p id="a88">佛告须菩提：<a id="a-89"></a>“世谛故，<a id="a-8A"></a>分别说有果报，<a id="a-8B"></a>非第一义，<a id="a-8C"></a>第一义中不可说因缘果报。<a id="a-8D"></a>何以故？<a id="a-8E"></a>是第一义，<a id="a-8F"></a>实无有相，<a id="a-8G"></a>无有分别，<a id="a-8H"></a>亦无言说，<a id="a-8I"></a>所谓色乃至有漏、<a id="a-8J"></a>无漏法，<a id="a-8K"></a>不生不灭相，<a id="a-8L"></a>不垢不净，<a id="a-8M"></a>毕竟空、<a id="a-8N"></a>无始空故。<a id="a-8O"></a>”</p>
  <p id="a8P">须菩提白佛言：<a id="a-8Q"></a>“世尊，<a id="a-8R"></a>若以世谛故，<a id="a-8S"></a>分别说有果报，<a id="a-8T"></a>非第一义者，<a id="a-8U"></a>一切凡夫人应有须陀洹果、<a id="a-8V"></a>斯陀含果、<a id="a-8W"></a>阿那含果、<a id="a-8X"></a>阿罗汉果、<a id="a-8Y"></a>辟支佛道、<a id="a-8Z"></a>阿耨多罗三藐三菩提！<a id="a-8a"></a>”</p>
  <p id="a8b">佛告须菩提：<a id="a-8c"></a>“于汝意云何？<a id="a-8d"></a>凡夫人为知是世谛、<a id="a-8e"></a>是第一义谛不？<a id="a-8f"></a>若知，<a id="a-8g"></a>是凡夫人应是须陀洹果，<a id="a-8h"></a>乃至阿耨多罗三藐三菩提。<a id="a-8i"></a>须菩提，<a id="a-8j"></a>以凡夫人实不知世谛，<a id="a-8k"></a>不知第一义谛，<a id="a-8l"></a>不知道，<a id="a-8m"></a>不知分别道果，<a id="a-8n"></a>云何当有诸果？<a id="a-8o"></a>须菩提，<a id="a-8p"></a>圣人知世谛，<a id="a-8q"></a>知第一义谛，<a id="a-8r"></a>有道、<a id="a-8s"></a>有修道，<a id="a-8t"></a>以是故圣人差别有诸果。<a id="a-8u"></a>”</p>
  <p id="a8v">须菩提白佛言：<a id="a-8w"></a>“世尊，<a id="a-8x"></a>修道得果不？<a id="a-8y"></a>”</p>
  <p id="a8z">佛言：<a id="a-90"></a>“不也，<a id="a-91"></a>须菩提，<a id="a-92"></a>修道不得果，<a id="a-93"></a>不修道亦不得果；<a id="a-94"></a>亦不离道得果，<a id="a-95"></a>亦不住道中得果。<a id="a-96"></a>如是，<a id="a-97"></a>须菩提，<a id="a-98"></a>菩萨摩诃萨行般若波罗蜜时，<a id="a-99"></a>为众生故分别果，<a id="a-9A"></a>亦不分别是有为性、<a id="a-9B"></a>无为性。<a id="a-9C"></a>”</p>
  <p id="a9D">“世尊，<a id="a-9E"></a>若不分别有为性、<a id="a-9F"></a>无为性得诸果者，<a id="a-9G"></a>云何世尊自说三结尽，<a id="a-9H"></a>名须陀洹；<a id="a-9I"></a>淫、<a id="a-9J"></a>怒、<a id="a-9K"></a>痴薄故，<a id="a-9L"></a>名斯陀含果；<a id="a-9M"></a>五此间结尽，<a id="a-9N"></a>名阿那含；<a id="a-9O"></a>五彼间结尽，<a id="a-9P"></a>名阿罗汉；<a id="a-9Q"></a>所有集法皆灭散相，<a id="a-9R"></a>名辟支佛道；<a id="a-9S"></a>一切烦恼习断故，<a id="a-9T"></a>名阿耨多罗三藐三菩提？<a id="a-9U"></a>世尊，<a id="a-9V"></a>我当云何知不分别有为性、<a id="a-9W"></a>无为性得诸果？<a id="a-9X"></a>”</p>
  <p id="a9Y">佛告须菩提：<a id="a-9Z"></a>“汝以须陀洹果、<a id="a-9a"></a>斯陀含果、<a id="a-9b"></a>阿那含果、<a id="a-9c"></a>阿罗汉果、<a id="a-9d"></a>辟支佛道、<a id="a-9e"></a>阿耨多罗三藐三菩提，<a id="a-9f"></a>是诸果是有为、<a id="a-9g"></a>是无为？<a id="a-9h"></a>”</p>
  <p id="a9i">须菩提言：<a id="a-9j"></a>“世尊，<a id="a-9k"></a>皆是无为！<a id="a-9l"></a>”</p>
  <p id="a9m">“须菩提，<a id="a-9n"></a>无为法中有分别不？<a id="a-9o"></a>”</p>
  <p id="a9p">“不也，<a id="a-9q"></a>世尊。<a id="a-9r"></a>”</p>
  <p id="a9s">“须菩提，<a id="a-9t"></a>若善男子、<a id="a-9u"></a>善女人，<a id="a-9v"></a>通达一切法，<a id="a-9w"></a>若有为、<a id="a-9x"></a>若无为，<a id="a-9y"></a>一相所谓无相，<a id="a-9z"></a>是时，<a id="a-A0"></a>有分别若有为、<a id="a-A1"></a>若无为不？<a id="a-A2"></a>”</p>
  <p id="aA3">“不也，<a id="a-A4"></a>世尊。<a id="a-A5"></a>”</p>
  <p id="aA6">“如是，<a id="a-A7"></a>须菩提，<a id="a-A8"></a>菩萨摩诃萨为众生说法，<a id="a-A9"></a>不分别诸法，<a id="a-AA"></a>所谓内空故，<a id="a-AB"></a>乃至无法有法空故。<a id="a-AC"></a>是菩萨自得无所著法，<a id="a-AD"></a>亦教人令得无所著法，<a id="a-AE"></a>若檀波罗蜜、<a id="a-AF"></a>尸罗波罗蜜、<a id="a-AG"></a>羼提波罗蜜、<a id="a-AH"></a>毗梨耶波罗蜜、<a id="a-AI"></a>禅波罗蜜、<a id="a-AJ"></a>般若波罗蜜，<a id="a-AK"></a>初禅乃至第四禅，<a id="a-AL"></a>慈悲喜舍，<a id="a-AM"></a>无边虚空处乃至非有想非无想处，<a id="a-AN"></a>若四念处乃至一切种智。<a id="a-AO"></a>是菩萨自不著故，<a id="a-AP"></a>亦教他令得无所著，<a id="a-AQ"></a>无所著故无所碍。<a id="a-AR"></a>譬如佛所化人布施，<a id="a-AS"></a>亦不受布施报，<a id="a-AT"></a>但为度众生故，<a id="a-AU"></a>乃至行一切种智，<a id="a-AV"></a>不受一切种智报；<a id="a-AW"></a>菩萨摩诃萨亦如是，<a id="a-AX"></a>行六波罗蜜，<a id="a-AY"></a>乃至一切法，<a id="a-AZ"></a>有漏、<a id="a-Aa"></a>无漏，<a id="a-Ab"></a>有为、<a id="a-Ac"></a>无为，<a id="a-Ad"></a>不住亦不受报，<a id="a-Ae"></a>但为度众生故。<a id="a-Af"></a>何以故？<a id="a-Ag"></a>是菩萨摩诃萨善达一切诸法相故。<a id="a-Ah"></a>”</p>
  <p id="aAi">【论】问曰：<a id="a-Aj"></a>八十随形好是庄严身法，<a id="a-Ak"></a>识满足何以在随形好中？</p>
  <p id="aAl">答曰：<a id="a-Am"></a>此识是果报生识，<a id="a-An"></a>世间好丑自然而知。<a id="a-Ao"></a>凡人识不具足故，<a id="a-Ap"></a>学人法乃知；<a id="a-Aq"></a>佛一岁具足满乃生故，<a id="a-Ar"></a>身识皆具足。<a id="a-As"></a>余人若八月、<a id="a-At"></a>若九月处胎，<a id="a-Au"></a>总言十月；<a id="a-Av"></a>菩萨处胎十月，<a id="a-Aw"></a>总得一岁，<a id="a-Ax"></a>身根具足故，<a id="a-Ay"></a>果报得识亦具足。</p>
  <p id="aAz">问曰：<a id="a-B0"></a>足安立住处，<a id="a-B1"></a>与安住处何异？</p>
  <p id="aB2">答曰：<a id="a-B3"></a>住处安者，<a id="a-B4"></a>如白衣勇士，<a id="a-B5"></a>牢持器仗，<a id="a-B6"></a>安据住处，<a id="a-B7"></a>则不可动；<a id="a-B8"></a>又出家时，<a id="a-B9"></a>魔民、<a id="a-BA"></a>恶鬼无能动转，<a id="a-BB"></a>令退败者。</p>
  <p id="aBC">四十二字义，<a id="a-BD"></a>如摩诃衍中说。<a id="a-BE"></a>一字尽入诸字者，<a id="a-BF"></a>譬如两一合故为二，<a id="a-BG"></a>三一故为三，<a id="a-BH"></a>四一为四，<a id="a-BI"></a>如是乃至千万。<a id="a-BJ"></a>又如阿字为定，<a id="a-BK"></a>阿变为罗，<a id="a-BL"></a>亦变为波，<a id="a-BM"></a>如是尽入四十二字。<a id="a-BN"></a>四十二字入一字者，<a id="a-BO"></a>四十二字尽有阿分，<a id="a-BP"></a>阿分还入阿中。<a id="a-BQ"></a>善知字故，<a id="a-BR"></a>善知诸法名；<a id="a-BS"></a>善知诸法名故，<a id="a-BT"></a>善知诸法义。<a id="a-BU"></a>无字即是诸法实相义。<a id="a-BV"></a>所以者何？<a id="a-BW"></a>诸法义中，<a id="a-BX"></a>诸法无名字。</p>
  <p id="aBY">须菩提问：<a id="a-BZ"></a>若诸法毕竟空无名字，<a id="a-Ba"></a>云何菩萨住果报六神通，<a id="a-Bb"></a>为众生说诸法？<a id="a-Bc"></a>若毕竟无众生，<a id="a-Bd"></a>则无有法！<a id="a-Be"></a>佛可须菩提言：<a id="a-Bf"></a>如是，<a id="a-Bg"></a>以十八空故，<a id="a-Bh"></a>一切法不可得，<a id="a-Bi"></a>我、<a id="a-Bj"></a>众生乃至知者、<a id="a-Bk"></a>见者，<a id="a-Bl"></a>乃至当知佛、<a id="a-Bm"></a>菩萨皆空。<a id="a-Bn"></a>如是知已，<a id="a-Bo"></a>而为众生说是空法。<a id="a-Bp"></a>若众生是有而为说空，<a id="a-Bq"></a>是则不可；<a id="a-Br"></a>以众生空，<a id="a-Bs"></a>但从颠倒有，<a id="a-Bt"></a>是故菩萨不失于空而为说法。<a id="a-Bu"></a>不失者，<a id="a-Bv"></a>不作诸法皆空、<a id="a-Bw"></a>所说不空，<a id="a-Bx"></a>若以所说不空，<a id="a-By"></a>则为失空相；<a id="a-Bz"></a>若口说空，<a id="a-C0"></a>而心是有，<a id="a-C1"></a>是亦为失。<a id="a-C2"></a>此中佛自说：<a id="a-C3"></a>不二不坏法相故。<a id="a-C4"></a>欲明了是事，<a id="a-C5"></a>说譬喻：<a id="a-C6"></a>如佛所化作化人，<a id="a-C7"></a>而为说法，<a id="a-C8"></a>持戒、<a id="a-C9"></a>布施诸功德，<a id="a-CA"></a>若以如是方便说法，<a id="a-CB"></a>是则无咎，<a id="a-CC"></a>则能拔出众生于颠倒，<a id="a-CD"></a>无缚无解故。<a id="a-CE"></a>第一义中无缚无解，<a id="a-CF"></a>世谛故有缚解。<a id="a-CG"></a>此中佛自说因缘：<a id="a-CH"></a>色不缚不解。<a id="a-CI"></a>何以故？<a id="a-CJ"></a>是不缚不解中，<a id="a-CK"></a>无色相故，<a id="a-CL"></a>乃至识亦如是。<a id="a-CM"></a>菩萨如是用不住法故，<a id="a-CN"></a>住空法中为众生说法。<a id="a-CO"></a>众生不可得，<a id="a-CP"></a>众生及一切法不可得故。<a id="a-CQ"></a>此中佛自说因缘，<a id="a-CR"></a>所谓无所有法，<a id="a-CS"></a>不住无所有，<a id="a-CT"></a>譬如虚空不住虚空；<a id="a-CU"></a>自性法不住自性法，<a id="a-CV"></a>譬如火不住火中；<a id="a-CW"></a>他性法不住他性法，<a id="a-CX"></a>譬如水性中无火性，<a id="a-CY"></a>又他性不定故。<a id="a-CZ"></a>若能如是清净说法，<a id="a-Ca"></a>是菩萨于诸佛贤圣则无有过。<a id="a-Cb"></a>何以故？<a id="a-Cc"></a>诸佛贤圣不著一切法，<a id="a-Cd"></a>施法者亦不著一切法；<a id="a-Ce"></a>诸佛贤圣以毕竟空、<a id="a-Cf"></a>皆寂灭相为心所行，<a id="a-Cg"></a>说法者亦如是；<a id="a-Ch"></a>诸佛贤圣入三解脱门，<a id="a-Ci"></a>得一切法实性，<a id="a-Cj"></a>所谓无余涅槃；<a id="a-Ck"></a>说法者随是法故，<a id="a-Cl"></a>无咎。<a id="a-Cm"></a>此中佛自说因缘：<a id="a-Cn"></a>诸佛贤圣得是法已，<a id="a-Co"></a>为众生说法，<a id="a-Cp"></a>不转法性，<a id="a-Cq"></a>法性空无相故。</p>
  <p id="aCr">须菩提问：<a id="a-Cs"></a>若不转法性，<a id="a-Ct"></a>色等诸法与法性异不？<a id="a-Cu"></a>佛答：<a id="a-Cv"></a>不也！<a id="a-Cw"></a>何以故？<a id="a-Cx"></a>色等诸法实相，<a id="a-Cy"></a>即是法性故。<a id="a-Cz"></a>佛意：<a id="a-D0"></a>以菩萨说法时，<a id="a-D1"></a>亦不坏法性。</p>
  <p id="aD2">须菩提问：<a id="a-D3"></a>色等诸法亦与法性不异，<a id="a-D4"></a>何以故但贵法性？<a id="a-D5"></a>以佛答色不异法性故，<a id="a-D6"></a>须菩提难：<a id="a-D7"></a>若不异者，<a id="a-D8"></a>云何分别有善恶、<a id="a-D9"></a>白黑、<a id="a-DA"></a>须陀洹等诸果？<a id="a-DB"></a>佛答：<a id="a-DC"></a>色等法虽不离法性，<a id="a-DD"></a>以世谛故有分别；<a id="a-DE"></a>于第一义中无分别。<a id="a-DF"></a>何以故？<a id="a-DG"></a>得第一义圣人无所分别，<a id="a-DH"></a>闻有所得不喜，<a id="a-DI"></a>闻无所有不忧；<a id="a-DJ"></a>得法无相证故，<a id="a-DK"></a>乃至微细法尚不取相，<a id="a-DL"></a>何况分别有善恶？<a id="a-DM"></a>未得实相者，<a id="a-DN"></a>欲得第一义故，<a id="a-DO"></a>有所分别。<a id="a-DP"></a>佛此中自说因缘：<a id="a-DQ"></a>是法无言说，<a id="a-DR"></a>亦无生灭、<a id="a-DS"></a>垢净法者，<a id="a-DT"></a>所谓毕竟空、<a id="a-DU"></a>无始空。</p>
  <p id="aDV">问曰：<a id="a-DW"></a>此中何以但说二空名为法？</p>
  <p id="aDX">答曰：<a id="a-DY"></a>一切有，<a id="a-DZ"></a>若法、<a id="a-Da"></a>若众生，<a id="a-Db"></a>若言毕竟空，<a id="a-Dc"></a>则破诸法；<a id="a-Dd"></a>若言无始空，<a id="a-De"></a>则破众生。<a id="a-Df"></a>破此二法已，<a id="a-Dg"></a>则一切法尽破。<a id="a-Dh"></a>此中菩萨为众生说法，<a id="a-Di"></a>是故以二空破二事，<a id="a-Dj"></a>虽有余空，<a id="a-Dk"></a>不如毕竟空甚深毕尽；<a id="a-Dl"></a>余空如火烧木，<a id="a-Dm"></a>犹有灰烬，<a id="a-Dn"></a>毕竟空无灰无烬。<a id="a-Do"></a>有人言：<a id="a-Dp"></a>“若说十八空无咎，<a id="a-Dq"></a>略说故说二空。<a id="a-Dr"></a>”</p>
  <p id="aDs">须菩提言：<a id="a-Dt"></a>若以世谛故分别有善恶、<a id="a-Du"></a>白黑及诸圣果者，<a id="a-Dv"></a>第一义中，<a id="a-Dw"></a>凡夫人应有须陀洹等圣果！<a id="a-Dx"></a>何以故？<a id="a-Dy"></a>若以世谛虚妄中分别有诸贤圣者，<a id="a-Dz"></a>第一义中凡夫应作贤圣。<a id="a-E0"></a>须菩提分别实相、<a id="a-E1"></a>凡夫为异，<a id="a-E2"></a>佛言第一义一相，<a id="a-E3"></a>是故须菩提言：<a id="a-E4"></a>凡夫应是圣人。<a id="a-E5"></a>尔时，<a id="a-E6"></a>佛答：<a id="a-E7"></a>若凡夫知分别是第一义、<a id="a-E8"></a>是世谛者，<a id="a-E9"></a>凡夫人应有须陀洹等诸圣果，<a id="a-EA"></a>以凡夫实不知道，<a id="a-EB"></a>不知分别道，<a id="a-EC"></a>不知行道、<a id="a-ED"></a>修道，<a id="a-EE"></a>何况得道果？<a id="a-EF"></a>佛言：<a id="a-EG"></a>圣人能作是分别故，<a id="a-EH"></a>说是圣果。</p>
  <p id="aEI">尔时，<a id="a-EJ"></a>须菩提自知有失，<a id="a-EK"></a>故言无量、<a id="a-EL"></a>无相、<a id="a-EM"></a>无动性中，<a id="a-EN"></a>我云何取相欲量无量法？<a id="a-EO"></a>云何强以凡夫法为圣果？<a id="a-EP"></a>尔时受佛语，<a id="a-EQ"></a>知行道者得果，<a id="a-ER"></a>不行道者不得果，<a id="a-ES"></a>是故白佛：<a id="a-ET"></a>修道、<a id="a-EU"></a>得果不？<a id="a-EV"></a>佛言：<a id="a-EW"></a>不。</p>
  <p id="aEX">问曰：<a id="a-EY"></a>佛上说分别修道、<a id="a-EZ"></a>得道果，<a id="a-Ea"></a>今云何言不？</p>
  <p id="aEb">答曰：<a id="a-Ec"></a>佛先说非著心，<a id="a-Ed"></a>今须菩提以著心问，<a id="a-Ee"></a>欲从道中出果，<a id="a-Ef"></a>如麻中出油。<a id="a-Eg"></a>若尔者，<a id="a-Eh"></a>道之与果，<a id="a-Ei"></a>同为虚诳，<a id="a-Ej"></a>是故言不。<a id="a-Ek"></a>听者生念：<a id="a-El"></a>若修不得，<a id="a-Em"></a>不修应当得？<a id="a-En"></a>是故佛言：<a id="a-Eo"></a>修尚不得，<a id="a-Ep"></a>何况不修！<a id="a-Eq"></a>譬如二人欲有所到，<a id="a-Er"></a>一者、<a id="a-Es"></a>住不行，<a id="a-Et"></a>二者、<a id="a-Eu"></a>失道，<a id="a-Ev"></a>二俱不到。<a id="a-Ew"></a>若不修道，<a id="a-Ex"></a>尚无少许摄心乐，<a id="a-Ey"></a>何况道果？<a id="a-Ez"></a>若心取相修道，<a id="a-F0"></a>虽有摄心禅定乐，<a id="a-F1"></a>无有道果；<a id="a-F2"></a>若不取相著心修道，<a id="a-F3"></a>则有道果。<a id="a-F4"></a>是故佛说：<a id="a-F5"></a>菩萨行般若波罗蜜，<a id="a-F6"></a>不分别有为、<a id="a-F7"></a>无为性故，<a id="a-F8"></a>有道果差别。</p>
  <p id="aF9">尔时，<a id="a-FA"></a>须菩提问：<a id="a-FB"></a>若尔者，<a id="a-FC"></a>佛何以说断三结得须陀洹，<a id="a-FD"></a>有如是等分别？<a id="a-FE"></a>佛以反问答：<a id="a-FF"></a>于汝意云何？<a id="a-FG"></a>汝以须陀洹果等是有为？<a id="a-FH"></a>是无为？<a id="a-FI"></a>须菩提言：<a id="a-FJ"></a>是无为。<a id="a-FK"></a>佛言：<a id="a-FL"></a>若尔者，<a id="a-FM"></a>无为中有差别不？<a id="a-FN"></a>须菩提言：<a id="a-FO"></a>不也，<a id="a-FP"></a>世尊。<a id="a-FQ"></a>若无分别，<a id="a-FR"></a>汝云何作难？<a id="a-FS"></a>又复问须菩提：<a id="a-FT"></a>若善男子、<a id="a-FU"></a>善女人，<a id="a-FV"></a>通达一切法一相，<a id="a-FW"></a>所谓无相，<a id="a-FX"></a>住三解脱门中，<a id="a-FY"></a>证涅槃时，<a id="a-FZ"></a>是时有法分别，<a id="a-Fa"></a>若有为、<a id="a-Fb"></a>若无为不？<a id="a-Fc"></a>答言：<a id="a-Fd"></a>不。<a id="a-Fe"></a>佛意：<a id="a-Ff"></a>唯是心为真实，<a id="a-Fg"></a>余时皆虚诳，<a id="a-Fh"></a>汝云何作难？<a id="a-Fi"></a>菩萨行般若波罗蜜，<a id="a-Fj"></a>不分别一切法，<a id="a-Fk"></a>住内空等诸空中，<a id="a-Fl"></a>是大清净；<a id="a-Fm"></a>自不著，<a id="a-Fn"></a>亦教众生令无所著，<a id="a-Fo"></a>所谓檀波罗蜜，<a id="a-Fp"></a>乃至一切种智，<a id="a-Fq"></a>菩萨道中，<a id="a-Fr"></a>皆教令不著。<a id="a-Fs"></a>譬如佛所化人行布施等，<a id="a-Ft"></a>亦不分别布施等，<a id="a-Fu"></a>亦不受布施等法果报，<a id="a-Fv"></a>但为利益度众生故；<a id="a-Fw"></a>菩萨心亦如是。<a id="a-Fx"></a>何以故？<a id="a-Fy"></a>善通达诸法性故。<a id="a-Fz"></a>善通达者，<a id="a-G0"></a>不取法性相，<a id="a-G1"></a>亦不住法性中；<a id="a-G2"></a>于法性中不疑不闷而说法，<a id="a-G3"></a>无挂无碍无遮，<a id="a-G4"></a>是则通达法性。</p>
  <p data-pb></p>
  <h2 id="aG5">释善达品第七十九</h2>
  <p id="aG6">【经】须菩提白佛言：<a id="a-G7"></a>“世尊，<a id="a-G8"></a>云何菩萨善达诸法相？<a id="a-G9"></a>”</p>
  <p id="aGA">佛告须菩提：<a id="a-GB"></a>“譬如化人不行淫、<a id="a-GC"></a>怒、<a id="a-GD"></a>痴，<a id="a-GE"></a>不行色乃至识，<a id="a-GF"></a>不行内、<a id="a-GG"></a>外法，<a id="a-GH"></a>不行诸烦恼结使，<a id="a-GI"></a>不行有漏法、<a id="a-GJ"></a>无漏法，<a id="a-GK"></a>世间法、<a id="a-GL"></a>出世间法，<a id="a-GM"></a>有为法、<a id="a-GN"></a>无为法，<a id="a-GO"></a>亦无圣果；<a id="a-GP"></a>菩萨亦如是，<a id="a-GQ"></a>无有是事，<a id="a-GR"></a>亦不分别是法，<a id="a-GS"></a>是名善达诸法相。<a id="a-GT"></a>”</p>
  <p id="aGU">须菩提言：<a id="a-GV"></a>“世尊，<a id="a-GW"></a>化人云何有修道？<a id="a-GX"></a>”</p>
  <p id="aGY">佛言：<a id="a-GZ"></a>“化人修道，<a id="a-Ga"></a>不垢不净，<a id="a-Gb"></a>亦不在五道生死。<a id="a-Gc"></a>须菩提，<a id="a-Gd"></a>于汝意云何？<a id="a-Ge"></a>佛所化人，<a id="a-Gf"></a>有根本实事，<a id="a-Gg"></a>有垢有净不？<a id="a-Gh"></a>”</p>
  <p id="aGi">须菩提言：<a id="a-Gj"></a>“不也。<a id="a-Gk"></a>佛所化人，<a id="a-Gl"></a>无有根本实事，<a id="a-Gm"></a>亦无垢亦无净，<a id="a-Gn"></a>亦不在五道生死。<a id="a-Go"></a>”</p>
  <p id="aGp">“如是，<a id="a-Gq"></a>须菩提，<a id="a-Gr"></a>菩萨摩诃萨善达诸法性，<a id="a-Gs"></a>亦如是。<a id="a-Gt"></a>”</p>
  <p id="aGu">须菩提言：<a id="a-Gv"></a>“世尊，<a id="a-Gw"></a>一切色如化不？<a id="a-Gx"></a>一切受、<a id="a-Gy"></a>想、<a id="a-Gz"></a>行、<a id="a-H0"></a>识如化不？<a id="a-H1"></a>”</p>
  <p id="aH2">佛言：<a id="a-H3"></a>“一切色如化，<a id="a-H4"></a>一切受、<a id="a-H5"></a>想、<a id="a-H6"></a>行、<a id="a-H7"></a>识如化。<a id="a-H8"></a>”</p>
  <p id="aH9">“世尊，<a id="a-HA"></a>若一切色如化，<a id="a-HB"></a>一切受、<a id="a-HC"></a>想、<a id="a-HD"></a>行、<a id="a-HE"></a>识如化，<a id="a-HF"></a>一切法如化；<a id="a-HG"></a>化人无色，<a id="a-HH"></a>无受、<a id="a-HI"></a>想、<a id="a-HJ"></a>行、<a id="a-HK"></a>识，<a id="a-HL"></a>无垢无净，<a id="a-HM"></a>无五道生死，<a id="a-HN"></a>亦无解脱处，<a id="a-HO"></a>菩萨有何等功用？<a id="a-HP"></a>”</p>
  <p id="aHQ">佛告须菩提：<a id="a-HR"></a>“于汝意云何？<a id="a-HS"></a>菩萨摩诃萨本行菩萨道时，<a id="a-HT"></a>颇见有众生从地狱、<a id="a-HU"></a>饿鬼、<a id="a-HV"></a>畜生、<a id="a-HW"></a>人、<a id="a-HX"></a>天中得解脱不？<a id="a-HY"></a>”</p>
  <p id="aHZ">须菩提言：<a id="a-Ha"></a>“不也，<a id="a-Hb"></a>世尊。<a id="a-Hc"></a>”</p>
  <p id="aHd">佛言：<a id="a-He"></a>“如是，<a id="a-Hf"></a>如是。<a id="a-Hg"></a>须菩提，<a id="a-Hh"></a>菩萨摩诃萨不见众生从三界得解脱。<a id="a-Hi"></a>何以故？<a id="a-Hj"></a>菩萨摩诃萨见知一切法如幻、<a id="a-Hk"></a>如化。<a id="a-Hl"></a>”</p>
  <p id="aHm">“世尊，<a id="a-Hn"></a>若菩萨摩诃萨见知一切法如幻、<a id="a-Ho"></a>如化，<a id="a-Hp"></a>为何事故行六波罗蜜、<a id="a-Hq"></a>四禅、<a id="a-Hr"></a>四无量心、<a id="a-Hs"></a>四无色定、<a id="a-Ht"></a>三十七助道法，<a id="a-Hu"></a>乃至行大慈大悲、<a id="a-Hv"></a>净佛国土、<a id="a-Hw"></a>成就众生？<a id="a-Hx"></a>”</p>
  <p id="aHy">佛告须菩提：<a id="a-Hz"></a>“若众生自知诸法如幻、<a id="a-I0"></a>如化，<a id="a-I1"></a>菩萨摩诃萨终不于阿僧祇劫为众生行菩萨道。<a id="a-I2"></a>须菩提，<a id="a-I3"></a>以众生自不知诸法如幻、<a id="a-I4"></a>如化，<a id="a-I5"></a>以是故，<a id="a-I6"></a>菩萨摩诃萨于无量阿僧祇劫行六波罗蜜，<a id="a-I7"></a>成就众生，<a id="a-I8"></a>净佛国土，<a id="a-I9"></a>得阿耨多罗三藐三菩提。<a id="a-IA"></a>”</p>
  <p id="aIB">须菩提白佛言：<a id="a-IC"></a>“世尊，<a id="a-ID"></a>若一切法如梦、<a id="a-IE"></a>如响、<a id="a-IF"></a>如影、<a id="a-IG"></a>如焰、<a id="a-IH"></a>如幻、<a id="a-II"></a>如化，<a id="a-IJ"></a>众生在何处住，<a id="a-IK"></a>菩萨行六波罗蜜而拔出之？<a id="a-IL"></a>”</p>
  <p id="aIM">“须菩提，<a id="a-IN"></a>众生但住名相虚妄忆想分别中，<a id="a-IO"></a>是故菩萨行般若波罗蜜，<a id="a-IP"></a>于名相虚妄中拔出众生。<a id="a-IQ"></a>”</p>
  <p id="aIR">须菩提白佛言：<a id="a-IS"></a>“世尊，<a id="a-IT"></a>何等是名？<a id="a-IU"></a>何等是相？<a id="a-IV"></a>”</p>
  <p id="aIW">佛言：<a id="a-IX"></a>“以此名强作假施设，<a id="a-IY"></a>所谓此色，<a id="a-IZ"></a>此受、<a id="a-Ia"></a>想、<a id="a-Ib"></a>行、<a id="a-Ic"></a>识，<a id="a-Id"></a>此男、<a id="a-Ie"></a>此女，<a id="a-If"></a>此大、<a id="a-Ig"></a>此小，<a id="a-Ih"></a>此地狱、<a id="a-Ii"></a>此畜生、<a id="a-Ij"></a>此饿鬼、<a id="a-Ik"></a>此人、<a id="a-Il"></a>此天，<a id="a-Im"></a>此有为、<a id="a-In"></a>此无为，<a id="a-Io"></a>此须陀洹果、<a id="a-Ip"></a>斯陀含果、<a id="a-Iq"></a>阿那含果、<a id="a-Ir"></a>阿罗汉果、<a id="a-Is"></a>辟支佛道，<a id="a-It"></a>此佛道。<a id="a-Iu"></a>须菩提，<a id="a-Iv"></a>一切和合法，<a id="a-Iw"></a>皆是假名，<a id="a-Ix"></a>以名取诸法，<a id="a-Iy"></a>是故为名。<a id="a-Iz"></a>一切有为法，<a id="a-J0"></a>但有名相，<a id="a-J1"></a>凡夫愚人于中生著。<a id="a-J2"></a>菩萨摩诃萨行般若波罗蜜，<a id="a-J3"></a>以方便力故，<a id="a-J4"></a>于名字中教令远离，<a id="a-J5"></a>作是言：<a id="a-J6"></a>‘诸众生，<a id="a-J7"></a>是名但有空名，<a id="a-J8"></a>虚妄忆想分别中生，<a id="a-J9"></a>汝等莫著虚妄忆想！<a id="a-JA"></a>此事本末皆无，<a id="a-JB"></a>自性空故，<a id="a-JC"></a>智者所不著。<a id="a-JD"></a>’如是，<a id="a-JE"></a>须菩提，<a id="a-JF"></a>菩萨摩诃萨行般若波罗蜜，<a id="a-JG"></a>以方便力故，<a id="a-JH"></a>为众生说法。<a id="a-JI"></a>须菩提，<a id="a-JJ"></a>是为名。<a id="a-JK"></a>何等为相？<a id="a-JL"></a>须菩提，<a id="a-JM"></a>有二种相，<a id="a-JN"></a>凡夫人所著处。<a id="a-JO"></a>何等为二？<a id="a-JP"></a>一者、<a id="a-JQ"></a>色相，<a id="a-JR"></a>二者、<a id="a-JS"></a>无色相。<a id="a-JT"></a>须菩提，<a id="a-JU"></a>何等名色相？<a id="a-JV"></a>诸所有色，<a id="a-JW"></a>若粗若细，<a id="a-JX"></a>若好若丑，<a id="a-JY"></a>皆是空；<a id="a-JZ"></a>是空法中忆想分别著心，<a id="a-Ja"></a>是名为色相。<a id="a-Jb"></a>何等是无色相？<a id="a-Jc"></a>诸无色法，<a id="a-Jd"></a>忆想分别，<a id="a-Je"></a>著心取相故生烦恼，<a id="a-Jf"></a>是名无色相。<a id="a-Jg"></a>是菩萨摩诃萨行般若波罗蜜，<a id="a-Jh"></a>以方便力故，<a id="a-Ji"></a>教众生远离是相，<a id="a-Jj"></a>著无相法中，<a id="a-Jk"></a>令不堕二法，<a id="a-Jl"></a>所谓是相、<a id="a-Jm"></a>是无相。<a id="a-Jn"></a>如是，<a id="a-Jo"></a>须菩提，<a id="a-Jp"></a>菩萨摩诃萨行般若波罗蜜，<a id="a-Jq"></a>教众生远离相，<a id="a-Jr"></a>令住无相性中。<a id="a-Js"></a>”</p>
  <p id="aJt">须菩提白佛言：<a id="a-Ju"></a>“世尊，<a id="a-Jv"></a>若一切法但有名相，<a id="a-Jw"></a>云何菩萨行般若波罗蜜能自饶益，<a id="a-Jx"></a>亦教他人令得善利？<a id="a-Jy"></a>云何菩萨具足诸地，<a id="a-Jz"></a>从一地至一地，<a id="a-K0"></a>教化众生令得三乘？<a id="a-K1"></a>”</p>
  <p id="aK2">佛告须菩提：<a id="a-K3"></a>“若诸法根本定有，<a id="a-K4"></a>非但名相者，<a id="a-K5"></a>菩萨行般若波罗蜜时，<a id="a-K6"></a>不能自益，<a id="a-K7"></a>亦不能利益他人。<a id="a-K8"></a>须菩提，<a id="a-K9"></a>诸法无有根本实事，<a id="a-KA"></a>但有名相。<a id="a-KB"></a>是故菩萨行般若波罗蜜时，<a id="a-KC"></a>能具足禅波罗蜜，<a id="a-KD"></a>无相故；<a id="a-KE"></a>毗梨耶波罗蜜、<a id="a-KF"></a>羼提波罗蜜、<a id="a-KG"></a>尸罗波罗蜜、<a id="a-KH"></a>檀波罗蜜，<a id="a-KI"></a>无相故；<a id="a-KJ"></a>具足四禅波罗蜜、<a id="a-KK"></a>四无量心波罗蜜、<a id="a-KL"></a>四无色定波罗蜜，<a id="a-KM"></a>无相故；<a id="a-KN"></a>具足四念处波罗蜜，<a id="a-KO"></a>无相故；<a id="a-KP"></a>乃至具足八圣道分波罗蜜，<a id="a-KQ"></a>无相故；<a id="a-KR"></a>具足内空波罗蜜，<a id="a-KS"></a>无相故；<a id="a-KT"></a>乃至具足无法有法空波罗蜜，<a id="a-KU"></a>无相故；<a id="a-KV"></a>具足八背舍波罗蜜，<a id="a-KW"></a>无相故；<a id="a-KX"></a>具足九次第定波罗蜜，<a id="a-KY"></a>无相故；<a id="a-KZ"></a>具足佛十力波罗蜜，<a id="a-Ka"></a>乃至具足十八不共法波罗蜜，<a id="a-Kb"></a>无相故。<a id="a-Kc"></a>是菩萨无相故，<a id="a-Kd"></a>自具足是诸善法，<a id="a-Ke"></a>亦教他人令具足善法，<a id="a-Kf"></a>无相故。<a id="a-Kg"></a>须菩提，<a id="a-Kh"></a>若诸法相，<a id="a-Ki"></a>当实有如毫厘许者，<a id="a-Kj"></a>菩萨摩诃萨行般若波罗蜜时，<a id="a-Kk"></a>不能知诸法无相、<a id="a-Kl"></a>无忆念，<a id="a-Km"></a>得阿耨多罗三藐三菩提，<a id="a-Kn"></a>亦教众生令得无漏法。<a id="a-Ko"></a>何以故？<a id="a-Kp"></a>一切无漏法，<a id="a-Kq"></a>无相、<a id="a-Kr"></a>无忆念故。<a id="a-Ks"></a>如是，<a id="a-Kt"></a>须菩提，<a id="a-Ku"></a>菩萨摩诃萨行般若波罗蜜，<a id="a-Kv"></a>以无漏法利益众生。<a id="a-Kw"></a>”</p>
  <p id="aKx">须菩提白佛言：<a id="a-Ky"></a>“世尊，<a id="a-Kz"></a>若一切法无相、<a id="a-L0"></a>无忆念，<a id="a-L1"></a>云何数是声闻法、<a id="a-L2"></a>是辟支佛法、<a id="a-L3"></a>是菩萨法、<a id="a-L4"></a>是佛法？<a id="a-L5"></a>”</p>
  <p id="aL6">佛告须菩提：<a id="a-L7"></a>“于汝意云何？<a id="a-L8"></a>无相法与声闻法异不？<a id="a-L9"></a>”</p>
  <p id="aLA">“不也，<a id="a-LB"></a>世尊。<a id="a-LC"></a>”</p>
  <p id="aLD">“无相法与辟支佛法、<a id="a-LE"></a>菩萨法、<a id="a-LF"></a>佛法异不？<a id="a-LG"></a>”</p>
  <p id="aLH">“不也，<a id="a-LI"></a>世尊。<a id="a-LJ"></a>”</p>
  <p id="aLK">佛告须菩提：<a id="a-LL"></a>“无相法即是须陀洹果、<a id="a-LM"></a>斯陀含果、<a id="a-LN"></a>阿那含果、<a id="a-LO"></a>阿罗汉果、<a id="a-LP"></a>辟支佛法、<a id="a-LQ"></a>菩萨法、<a id="a-LR"></a>佛法。<a id="a-LS"></a>”</p>
  <p id="aLT">须菩提言：<a id="a-LU"></a>“如是，<a id="a-LV"></a>世尊。<a id="a-LW"></a>”</p>
  <p id="aLX">“须菩提，<a id="a-LY"></a>以是因缘故，<a id="a-LZ"></a>当知一切法皆是无相。<a id="a-La"></a>须菩提，<a id="a-Lb"></a>菩萨摩诃萨学是一切法无相，<a id="a-Lc"></a>得增益善法，<a id="a-Ld"></a>所谓六波罗蜜，<a id="a-Le"></a>四禅、<a id="a-Lf"></a>四无量心、<a id="a-Lg"></a>四无色定，<a id="a-Lh"></a>四念处乃至十八不共法。<a id="a-Li"></a>何以故？<a id="a-Lj"></a>菩萨不以余法为要，<a id="a-Lk"></a>如三解脱门，<a id="a-Ll"></a>所谓空、<a id="a-Lm"></a>无相、<a id="a-Ln"></a>无作。<a id="a-Lo"></a>所以者何？<a id="a-Lp"></a>一切善法皆入三解脱门。<a id="a-Lq"></a>何以故？<a id="a-Lr"></a>一切法自相空，<a id="a-Ls"></a>是名空解脱门；<a id="a-Lt"></a>一切法无相，<a id="a-Lu"></a>是名无相解脱门；<a id="a-Lv"></a>一切法无作无起相，<a id="a-Lw"></a>是名无作解脱门。<a id="a-Lx"></a>若菩萨摩诃萨学三解脱门，<a id="a-Ly"></a>是时能学五阴相，<a id="a-Lz"></a>能学十二入相，<a id="a-M0"></a>能学十八界相，<a id="a-M1"></a>能学四圣谛、<a id="a-M2"></a>十二分因缘法，<a id="a-M3"></a>能学内空、<a id="a-M4"></a>外空乃至无法有法空，<a id="a-M5"></a>能学六波罗蜜、<a id="a-M6"></a>四念处乃至八圣道分，<a id="a-M7"></a>能学佛十力、<a id="a-M8"></a>四无所畏、<a id="a-M9"></a>四无碍智、<a id="a-MA"></a>十八不共法。<a id="a-MB"></a>”</p>
  <p id="aMC">须菩提白佛言：<a id="a-MD"></a>“世尊，<a id="a-ME"></a>云何菩萨摩诃萨行般若波罗蜜，<a id="a-MF"></a>能学五受阴相？<a id="a-MG"></a>”</p>
  <p id="aMH">佛告须菩提：<a id="a-MI"></a>“菩萨行般若波罗蜜，<a id="a-MJ"></a>知色相，<a id="a-MK"></a>知色生灭，<a id="a-ML"></a>知色如。<a id="a-MM"></a>云何知色相？<a id="a-MN"></a>知色毕竟空，<a id="a-MO"></a>内分分异，<a id="a-MP"></a>虚无实；<a id="a-MQ"></a>譬如水沫无坚固，<a id="a-MR"></a>是为知色相。<a id="a-MS"></a>云何知色生灭？<a id="a-MT"></a>色生时无所从来，<a id="a-MU"></a>去无所至，<a id="a-MV"></a>若不来不去，<a id="a-MW"></a>是为知色生灭相。<a id="a-MX"></a>云何知色如？<a id="a-MY"></a>是色如不生不灭，<a id="a-MZ"></a>不来不去，<a id="a-Ma"></a>不增不减，<a id="a-Mb"></a>不垢不净，<a id="a-Mc"></a>是为知色如。<a id="a-Md"></a>须菩提，<a id="a-Me"></a>如，<a id="a-Mf"></a>名如实不虚；<a id="a-Mg"></a>如前，<a id="a-Mh"></a>后、<a id="a-Mi"></a>中亦尔，<a id="a-Mj"></a>常不异，<a id="a-Mk"></a>是为知色如。<a id="a-Ml"></a>云何知受相？<a id="a-Mm"></a>云何知受生灭？<a id="a-Mn"></a>云何知受如？<a id="a-Mo"></a>菩萨知诸受如水中泡，<a id="a-Mp"></a>一起一灭，<a id="a-Mq"></a>是为知受相。<a id="a-Mr"></a>知受生灭者，<a id="a-Ms"></a>是受无所从来，<a id="a-Mt"></a>去无所至，<a id="a-Mu"></a>是为知受生灭。<a id="a-Mv"></a>知受如者，<a id="a-Mw"></a>是如不生不灭，<a id="a-Mx"></a>不来不去，<a id="a-My"></a>不增不减，<a id="a-Mz"></a>不垢不净，<a id="a-N0"></a>是为知受如。<a id="a-N1"></a>云何知想相？<a id="a-N2"></a>云何知想生灭？<a id="a-N3"></a>云何知想如？<a id="a-N4"></a>知想相者，<a id="a-N5"></a>是想如焰，<a id="a-N6"></a>水不可得，<a id="a-N7"></a>而妄生水相，<a id="a-N8"></a>是为知想相。<a id="a-N9"></a>知想生灭者，<a id="a-NA"></a>是想无所从来，<a id="a-NB"></a>去无所至，<a id="a-NC"></a>是为知想生灭。<a id="a-ND"></a>知想如者，<a id="a-NE"></a>诸想如不生不灭，<a id="a-NF"></a>不来不去，<a id="a-NG"></a>不增不减，<a id="a-NH"></a>不垢不净，<a id="a-NI"></a>不转于实相，<a id="a-NJ"></a>是为知想如。<a id="a-NK"></a>云何知行相？<a id="a-NL"></a>云何知行生灭？<a id="a-NM"></a>云何知行如？<a id="a-NN"></a>知行相者，<a id="a-NO"></a>行如芭蕉，<a id="a-NP"></a>叶叶除却，<a id="a-NQ"></a>不得坚实，<a id="a-NR"></a>是为知行相。<a id="a-NS"></a>知行生灭者，<a id="a-NT"></a>诸行生无所从来，<a id="a-NU"></a>去无所至，<a id="a-NV"></a>是为知行生灭。<a id="a-NW"></a>知行如者，<a id="a-NX"></a>诸行不生不灭，<a id="a-NY"></a>不来不去，<a id="a-NZ"></a>不增不减，<a id="a-Na"></a>不垢不净，<a id="a-Nb"></a>是为知行如。<a id="a-Nc"></a>云何知识相？<a id="a-Nd"></a>云何知识生灭？<a id="a-Ne"></a>云何知识如？<a id="a-Nf"></a>知识相者，<a id="a-Ng"></a>如幻师幻作四种兵，<a id="a-Nh"></a>无有实，<a id="a-Ni"></a>识亦如是。<a id="a-Nj"></a>知识生灭者，<a id="a-Nk"></a>是识生时，<a id="a-Nl"></a>无所从来，<a id="a-Nm"></a>灭时无所去，<a id="a-Nn"></a>是为知识生灭。<a id="a-No"></a>知识如者，<a id="a-Np"></a>知识不生不灭，<a id="a-Nq"></a>不来不去，<a id="a-Nr"></a>不垢不净，<a id="a-Ns"></a>不增不减，<a id="a-Nt"></a>是为知识如。<a id="a-Nu"></a>云何知诸入？<a id="a-Nv"></a>眼、<a id="a-Nw"></a>眼性空，<a id="a-Nx"></a>乃至意、<a id="a-Ny"></a>意性空；<a id="a-Nz"></a>色、<a id="a-O0"></a>色性空，<a id="a-O1"></a>乃至法、<a id="a-O2"></a>法性空。<a id="a-O3"></a>云何知界？<a id="a-O4"></a>眼、<a id="a-O5"></a>眼界空，<a id="a-O6"></a>色、<a id="a-O7"></a>色界空，<a id="a-O8"></a>眼识、<a id="a-O9"></a>眼识界空；<a id="a-OA"></a>乃至意识界亦如是。<a id="a-OB"></a>云何知四圣谛？<a id="a-OC"></a>知苦圣谛时，<a id="a-OD"></a>远离二法，<a id="a-OE"></a>知苦谛不二不别，<a id="a-OF"></a>是名苦圣谛；<a id="a-OG"></a>集、<a id="a-OH"></a>尽、<a id="a-OI"></a>道亦如是。<a id="a-OJ"></a>云何知苦如？<a id="a-OK"></a>苦圣谛即是如，<a id="a-OL"></a>如即是苦圣谛；<a id="a-OM"></a>集、<a id="a-ON"></a>尽、<a id="a-OO"></a>道亦如是。<a id="a-OP"></a>云何知十二因缘？<a id="a-OQ"></a>知十二因缘不生相，<a id="a-OR"></a>是名知十二因缘。<a id="a-OS"></a>”</p>
  <p id="aOT">须菩提白佛言：<a id="a-OU"></a>“世尊，<a id="a-OV"></a>若菩萨摩诃萨行般若波罗蜜时，<a id="a-OW"></a>各各分别知诸法，<a id="a-OX"></a>将无以色性坏法性，<a id="a-OY"></a>乃至一切种智性坏法性耶？<a id="a-OZ"></a>”</p>
  <p id="aOa">佛告须菩提：<a id="a-Ob"></a>“若法性外更有法者，<a id="a-Oc"></a>应坏法性；<a id="a-Od"></a>法性外法不可得，<a id="a-Oe"></a>是故不坏。<a id="a-Of"></a>何以故？<a id="a-Og"></a>须菩提，<a id="a-Oh"></a>佛及佛弟子，<a id="a-Oi"></a>知法性外法不可得故，<a id="a-Oj"></a>不说法性外有法。<a id="a-Ok"></a>如是，<a id="a-Ol"></a>须菩提，<a id="a-Om"></a>菩萨摩诃萨行般若波罗蜜，<a id="a-On"></a>应学法性！<a id="a-Oo"></a>”</p>
  <p id="aOp">须菩提白佛言：<a id="a-Oq"></a>“世尊，<a id="a-Or"></a>菩萨摩诃萨若学法性，<a id="a-Os"></a>为无所学？<a id="a-Ot"></a>”</p>
  <p id="aOu">佛告须菩提：<a id="a-Ov"></a>“菩萨摩诃萨学法性，<a id="a-Ow"></a>则学一切法。<a id="a-Ox"></a>何以故？<a id="a-Oy"></a>一切法即是法性。<a id="a-Oz"></a>”</p>
  <p id="aP0">须菩提白佛言：<a id="a-P1"></a>“何因缘故一切法即是法性？<a id="a-P2"></a>”</p>
  <p id="aP3">佛言：<a id="a-P4"></a>“一切法皆入无相无为性中，<a id="a-P5"></a>以是因缘故，<a id="a-P6"></a>学法性则学一切法。<a id="a-P7"></a>”</p>
  <p id="aP8">须菩提白佛言：<a id="a-P9"></a>“世尊，<a id="a-PA"></a>若一切法即是法性，<a id="a-PB"></a>菩萨摩诃萨何以学般若波罗蜜、<a id="a-PC"></a>禅波罗蜜、<a id="a-PD"></a>毗梨耶波罗蜜、<a id="a-PE"></a>羼提波罗蜜、<a id="a-PF"></a>尸罗波罗蜜、<a id="a-PG"></a>檀波罗蜜？<a id="a-PH"></a>菩萨摩诃萨何以学初禅，<a id="a-PI"></a>第二、<a id="a-PJ"></a>第三、<a id="a-PK"></a>第四禅？<a id="a-PL"></a>菩萨摩诃萨何以学慈悲喜舍？<a id="a-PM"></a>何以学无边虚空处、<a id="a-PN"></a>无边识处、<a id="a-PO"></a>无所有处、<a id="a-PP"></a>非有想非无想处？<a id="a-PQ"></a>何以学四念处、<a id="a-PR"></a>四正勤、<a id="a-PS"></a>四如意足、<a id="a-PT"></a>五根、<a id="a-PU"></a>五力、<a id="a-PV"></a>七觉分、<a id="a-PW"></a>八圣道分？<a id="a-PX"></a>何以学空、<a id="a-PY"></a>无相、<a id="a-PZ"></a>无作解脱门？<a id="a-Pa"></a>何以学八背舍、<a id="a-Pb"></a>九次第定，<a id="a-Pc"></a>佛十力、<a id="a-Pd"></a>四无所畏、<a id="a-Pe"></a>四无碍智、<a id="a-Pf"></a>十八不共法？<a id="a-Pg"></a>何以学六神通？<a id="a-Ph"></a>何以学三十二相、<a id="a-Pi"></a>八十随形好？<a id="a-Pj"></a>何以学生刹利大姓、<a id="a-Pk"></a>婆罗门大姓、<a id="a-Pl"></a>居士大家？<a id="a-Pm"></a>何以学生四天王天处、<a id="a-Pn"></a>三十三天、<a id="a-Po"></a>夜摩天、<a id="a-Pp"></a>兜率陀天、<a id="a-Pq"></a>化乐天、<a id="a-Pr"></a>他化自在天？<a id="a-Ps"></a>何以学生梵天王住处、<a id="a-Pt"></a>光音天、<a id="a-Pu"></a>遍净天、<a id="a-Pv"></a>广果天、<a id="a-Pw"></a>无想定、<a id="a-Px"></a>净居天？<a id="a-Py"></a>何以学生无边空处、<a id="a-Pz"></a>生无边识处、<a id="a-Q0"></a>生无所有处、<a id="a-Q1"></a>生非有想非无想处？<a id="a-Q2"></a>何以学初发意地，<a id="a-Q3"></a>第二、<a id="a-Q4"></a>第三、<a id="a-Q5"></a>第四、<a id="a-Q6"></a>第五、<a id="a-Q7"></a>第六、<a id="a-Q8"></a>第七、<a id="a-Q9"></a>第八、<a id="a-QA"></a>第九、<a id="a-QB"></a>第十地？<a id="a-QC"></a>何以故学声闻地、<a id="a-QD"></a>辟支佛地、<a id="a-QE"></a>菩萨法位？<a id="a-QF"></a>何以学成就众生、<a id="a-QG"></a>净佛国土？<a id="a-QH"></a>何以学诸陀罗尼？<a id="a-QI"></a>何以学乐说法？<a id="a-QJ"></a>何以学阿耨多罗三藐三菩提，<a id="a-QK"></a>学已得一切种智，<a id="a-QL"></a>知一切法？<a id="a-QM"></a>世尊，<a id="a-QN"></a>诸法法性中无是分别！<a id="a-QO"></a>世尊，<a id="a-QP"></a>将无菩萨堕非道中？<a id="a-QQ"></a>何以故？<a id="a-QR"></a>世尊，<a id="a-QS"></a>法性中无如是分别。<a id="a-QT"></a>法性中无色，<a id="a-QU"></a>无受、<a id="a-QV"></a>想、<a id="a-QW"></a>行、<a id="a-QX"></a>识，<a id="a-QY"></a>诸法性亦不远离色、<a id="a-QZ"></a>受、<a id="a-Qa"></a>想、<a id="a-Qb"></a>行、<a id="a-Qc"></a>识；<a id="a-Qd"></a>色即是法性，<a id="a-Qe"></a>法性即是色，<a id="a-Qf"></a>受、<a id="a-Qg"></a>想、<a id="a-Qh"></a>行、<a id="a-Qi"></a>识，<a id="a-Qj"></a>亦尔。<a id="a-Qk"></a>一切法亦如是。<a id="a-Ql"></a>”</p>
  <p id="aQm">佛告须菩提：<a id="a-Qn"></a>“如是，<a id="a-Qo"></a>如是，<a id="a-Qp"></a>如汝所言，<a id="a-Qq"></a>色即是法性，<a id="a-Qr"></a>受、<a id="a-Qs"></a>想、<a id="a-Qt"></a>行、<a id="a-Qu"></a>识即是法性。<a id="a-Qv"></a>须菩提，<a id="a-Qw"></a>菩萨摩诃萨行般若波罗蜜时，<a id="a-Qx"></a>若法性外见有法者，<a id="a-Qy"></a>为不求阿耨多罗三藐三菩提。<a id="a-Qz"></a>菩萨摩诃萨行般若波罗蜜时，<a id="a-R0"></a>知一切法性即是阿耨多罗三藐三菩提。<a id="a-R1"></a>以是故，<a id="a-R2"></a>菩萨摩诃萨行般若波罗蜜时，<a id="a-R3"></a>知一切法即是法性已，<a id="a-R4"></a>以无名相之法以名相说，<a id="a-R5"></a>所谓是色，<a id="a-R6"></a>是受、<a id="a-R7"></a>想、<a id="a-R8"></a>行、<a id="a-R9"></a>识，<a id="a-RA"></a>乃至是阿耨多罗三藐三菩提。<a id="a-RB"></a>须菩提，<a id="a-RC"></a>譬如工幻师若幻弟子，<a id="a-RD"></a>多人处立，<a id="a-RE"></a>幻作种种形色，<a id="a-RF"></a>男女、<a id="a-RG"></a>象马、<a id="a-RH"></a>端严园林及诸庐馆、<a id="a-RI"></a>流泉、<a id="a-RJ"></a>浴池、<a id="a-RK"></a>衣服、<a id="a-RL"></a>卧具、<a id="a-RM"></a>香华、<a id="a-RN"></a>缨络、<a id="a-RO"></a>肴膳饮食，<a id="a-RP"></a>作众妓乐，<a id="a-RQ"></a>以乐众人。<a id="a-RR"></a>又复幻作人，<a id="a-RS"></a>令布施、<a id="a-RT"></a>持戒、<a id="a-RU"></a>忍辱、<a id="a-RV"></a>精进、<a id="a-RW"></a>禅定、<a id="a-RX"></a>修智慧。<a id="a-RY"></a>是幻师复幻作刹利大姓、<a id="a-RZ"></a>婆罗门大姓、<a id="a-Ra"></a>居士大家、<a id="a-Rb"></a>四天王天处、<a id="a-Rc"></a>须弥山三十三天、<a id="a-Rd"></a>夜摩天、<a id="a-Re"></a>兜率陀天、<a id="a-Rf"></a>化乐天、<a id="a-Rg"></a>他化自在天以示众人。<a id="a-Rh"></a>复幻作梵众天乃至非有想非无想天。<a id="a-Ri"></a>复幻作须陀洹、<a id="a-Rj"></a>斯陀含、<a id="a-Rk"></a>阿那含、<a id="a-Rl"></a>阿罗汉、<a id="a-Rm"></a>辟支佛，<a id="a-Rn"></a>菩萨摩诃萨从初发意行檀波罗蜜、<a id="a-Ro"></a>尸罗波罗蜜、<a id="a-Rp"></a>羼提波罗蜜、<a id="a-Rq"></a>毗梨耶波罗蜜、<a id="a-Rr"></a>禅波罗蜜、<a id="a-Rs"></a>般若波罗蜜，<a id="a-Rt"></a>行初地乃至行十地，<a id="a-Ru"></a>入菩萨位，<a id="a-Rv"></a>游戏神通，<a id="a-Rw"></a>成就众生，<a id="a-Rx"></a>净佛国土，<a id="a-Ry"></a>游戏诸禅、<a id="a-Rz"></a>解脱、<a id="a-S0"></a>三昧，<a id="a-S1"></a>行佛十力、<a id="a-S2"></a>四无所畏、<a id="a-S3"></a>四无碍智、<a id="a-S4"></a>十八不共法、<a id="a-S5"></a>大慈大悲，<a id="a-S6"></a>具足佛身三十二相、<a id="a-S7"></a>八十随形好，<a id="a-S8"></a>以示众人。<a id="a-S9"></a>是中无智之人，<a id="a-SA"></a>叹未曾有：<a id="a-SB"></a>‘是人多能，<a id="a-SC"></a>巧为众事，<a id="a-SD"></a>娱乐众人，<a id="a-SE"></a>种种形色，<a id="a-SF"></a>乃至三十二相、<a id="a-SG"></a>八十随形好庄严佛身。<a id="a-SH"></a>’其中有智之士思惟言：<a id="a-SI"></a>‘未曾有也！<a id="a-SJ"></a>是中无有实事，<a id="a-SK"></a>而以无所有法娱乐众人，<a id="a-SL"></a>令有形相，<a id="a-SM"></a>无事事相，<a id="a-SN"></a>无有有相。<a id="a-SO"></a>’如是，<a id="a-SP"></a>须菩提，<a id="a-SQ"></a>菩萨摩诃萨不见离法性有法，<a id="a-SR"></a>行般若波罗蜜，<a id="a-SS"></a>以方便力故，<a id="a-ST"></a>虽不得众生，<a id="a-SU"></a>而自布施，<a id="a-SV"></a>亦教人施，<a id="a-SW"></a>赞叹布施法，<a id="a-SX"></a>欢喜赞叹行布施者；<a id="a-SY"></a>自持戒，<a id="a-SZ"></a>亦教人持戒；<a id="a-Sa"></a>自忍辱，<a id="a-Sb"></a>亦教人忍辱；<a id="a-Sc"></a>自精进，<a id="a-Sd"></a>亦教人精进；<a id="a-Se"></a>自行禅，<a id="a-Sf"></a>亦教人行禅；<a id="a-Sg"></a>自修智慧，<a id="a-Sh"></a>亦教人修智慧，<a id="a-Si"></a>赞叹修智慧法，<a id="a-Sj"></a>欢喜赞叹修智慧者；<a id="a-Sk"></a>自行十善，<a id="a-Sl"></a>亦教人行十善，<a id="a-Sm"></a>赞叹行十善法，<a id="a-Sn"></a>欢喜赞叹行十善者；<a id="a-So"></a>自受行五戒，<a id="a-Sp"></a>亦教他人受行五戒，<a id="a-Sq"></a>赞叹五戒法，<a id="a-Sr"></a>欢喜赞叹受行五戒者；<a id="a-Ss"></a>自受八戒斋，<a id="a-St"></a>亦教他人受八戒斋，<a id="a-Su"></a>赞叹八戒斋法，<a id="a-Sv"></a>欢喜赞叹行八戒斋者；<a id="a-Sw"></a>自行初禅，<a id="a-Sx"></a>乃至自行第四禅，<a id="a-Sy"></a>自行慈悲喜舍，<a id="a-Sz"></a>自行无边空处，<a id="a-T0"></a>乃至非有想非无想处，<a id="a-T1"></a>亦教他人行；<a id="a-T2"></a>自行四念处，<a id="a-T3"></a>乃至八圣道分，<a id="a-T4"></a>自行三解脱门，<a id="a-T5"></a>佛十力乃至自行十八不共法，<a id="a-T6"></a>亦教他人行十八不共法，<a id="a-T7"></a>赞叹十八不共法，<a id="a-T8"></a>欢喜赞叹行十八不共法者。<a id="a-T9"></a>须菩提，<a id="a-TA"></a>若法性前、<a id="a-TB"></a>后、<a id="a-TC"></a>中有异者，<a id="a-TD"></a>是菩萨摩诃萨不能以方便力示法性，<a id="a-TE"></a>成就众生。<a id="a-TF"></a>须菩提，<a id="a-TG"></a>以法性前、<a id="a-TH"></a>后、<a id="a-TI"></a>中无异，<a id="a-TJ"></a>是故菩萨行般若波罗蜜，<a id="a-TK"></a>为利益众生，<a id="a-TL"></a>行菩萨道。<a id="a-TM"></a>”</p>
  <p id="aTN">【论】问曰：<a id="a-TO"></a>佛品品中说通达诸法相，<a id="a-TP"></a>今须菩提何以更问？</p>
  <p id="aTQ">答曰：<a id="a-TR"></a>是般若波罗蜜无一定相，<a id="a-TS"></a>无言说故，<a id="a-TT"></a>虽数问犹未足，<a id="a-TU"></a>是故更问。<a id="a-TV"></a>譬如犊子虽大，<a id="a-TW"></a>善母美乳，<a id="a-TX"></a>饮犹不止；<a id="a-TY"></a>佛大慈悲犹如善母，<a id="a-TZ"></a>般若波罗蜜如美乳，<a id="a-Ta"></a>须菩提如犊子，<a id="a-Tb"></a>虽数闻诸法相，<a id="a-Tc"></a>犹未厌足。<a id="a-Td"></a>复次，<a id="a-Te"></a>唯佛一切智能通达诸法实相，<a id="a-Tf"></a>余人虽达不能究尽，<a id="a-Tg"></a>是故问：<a id="a-Th"></a>余菩萨未作佛，<a id="a-Ti"></a>云何能通达？<a id="a-Tj"></a>佛以譬喻答：<a id="a-Tk"></a>如幻化人，<a id="a-Tl"></a>无三毒、<a id="a-Tm"></a>诸烦恼结使，<a id="a-Tn"></a>无心心数法，<a id="a-To"></a>内外、<a id="a-Tp"></a>有漏无漏法中所不摄，<a id="a-Tq"></a>不堕凡夫法，<a id="a-Tr"></a>亦不堕圣果中，<a id="a-Ts"></a>不得言是须陀洹等；<a id="a-Tt"></a>亦能发他心善恶，<a id="a-Tu"></a>所为变化事，<a id="a-Tv"></a>必能令成就。<a id="a-Tw"></a>此变化，<a id="a-Tx"></a>其实不垢不净，<a id="a-Ty"></a>六道所不摄。<a id="a-Tz"></a>菩萨身亦如是，<a id="a-U0"></a>无三毒等烦恼，<a id="a-U1"></a>知是心心数法，<a id="a-U2"></a>皆是先世虚诳颠倒法因缘生故，<a id="a-U3"></a>不信、<a id="a-U4"></a>不随逐。<a id="a-U5"></a>能如是行，<a id="a-U6"></a>是为善通达诸法相。</p>
  <p id="aU7">是时，<a id="a-U8"></a>须菩提虽善知空，<a id="a-U9"></a>以贵敬尊重佛法，<a id="a-UA"></a>不能限量佛法故问佛：<a id="a-UB"></a>世尊，<a id="a-UC"></a>一切色等法皆空如化耶？<a id="a-UD"></a>佛答：<a id="a-UE"></a>一切色等法皆如化。<a id="a-UF"></a>汝贵重佛故，<a id="a-UG"></a>不敢言空，<a id="a-UH"></a>我以一切智故，<a id="a-UI"></a>能说诸法空；<a id="a-UJ"></a>如余人贵师子力，<a id="a-UK"></a>师子自不贵其力。</p>
  <p id="aUL">尔时，<a id="a-UM"></a>须菩提言：<a id="a-UN"></a>若一切法毕竟空，<a id="a-UO"></a>皆如化，<a id="a-UP"></a>佛何以种种赞菩萨功德？<a id="a-UQ"></a>因菩萨故断三恶道，<a id="a-UR"></a>能拔出众生令得涅槃。<a id="a-US"></a>佛反问须菩提：<a id="a-UT"></a>于汝意云何？<a id="a-UU"></a>菩萨本行菩萨道时，<a id="a-UV"></a>见定有众生从五道中拔出不？<a id="a-UW"></a>须菩提言：<a id="a-UX"></a>无也！<a id="a-UY"></a>佛可其意：<a id="a-UZ"></a>如是，<a id="a-Ua"></a>如是。<a id="a-Ub"></a>何以故？<a id="a-Uc"></a>菩萨得无生法忍时，<a id="a-Ud"></a>知见一切法如幻、<a id="a-Ue"></a>如化。<a id="a-Uf"></a>须菩提言：<a id="a-Ug"></a>若尔者，<a id="a-Uh"></a>菩萨以何事故行六波罗蜜等？<a id="a-Ui"></a>佛答：<a id="a-Uj"></a>若众生自知诸法空，<a id="a-Uk"></a>如梦、<a id="a-Ul"></a>如幻，<a id="a-Um"></a>菩萨则无功夫。<a id="a-Un"></a>复次，<a id="a-Uo"></a>若诸法决定空相，<a id="a-Up"></a>则菩萨无功夫；<a id="a-Uq"></a>令（“令”疑是“今”）诸法非实非空，<a id="a-Ur"></a>过诸语言道，<a id="a-Us"></a>毕竟寂灭相。<a id="a-Ut"></a>众生不知是事故，<a id="a-Uu"></a>生吾我心，<a id="a-Uv"></a>起恶罪业，<a id="a-Uw"></a>受无量苦；<a id="a-Ux"></a>是故菩萨知诸法实相，<a id="a-Uy"></a>生大悲心。<a id="a-Uz"></a>如长者有子，<a id="a-V0"></a>盲而饮毒，<a id="a-V1"></a>长者知其必死，<a id="a-V2"></a>起种种方便，<a id="a-V3"></a>遮令不饮；<a id="a-V4"></a>菩萨亦如是，<a id="a-V5"></a>见众生颠倒无明盲故，<a id="a-V6"></a>饮三毒，<a id="a-V7"></a>则生大悲心，<a id="a-V8"></a>于无量阿僧祇劫，<a id="a-V9"></a>修六波罗蜜，<a id="a-VA"></a>净佛国土，<a id="a-VB"></a>教化众生。</p>
  <p id="aVC">须菩提闻已，<a id="a-VD"></a>更白佛言：<a id="a-VE"></a>世尊，<a id="a-VF"></a>若一切法空无根本，<a id="a-VG"></a>如梦、<a id="a-VH"></a>如幻等，<a id="a-VI"></a>众生在何处住而菩萨拔出？<a id="a-VJ"></a>须菩提意谓：<a id="a-VK"></a>如人没深泥而得拔出。<a id="a-VL"></a>佛答：<a id="a-VM"></a>众生但住名相虚诳忆想分别中。<a id="a-VN"></a>佛意：<a id="a-VO"></a>一切法中无决定实者，<a id="a-VP"></a>但凡夫虚诳故著。<a id="a-VQ"></a>如人闇中见似人物，<a id="a-VR"></a>谓是实人而生畏怖。<a id="a-VS"></a>又如恶狗临井，<a id="a-VT"></a>自吠其影，<a id="a-VU"></a>水中无狗，<a id="a-VV"></a>但有其相而生恶心，<a id="a-VW"></a>投井而死。<a id="a-VX"></a>众生亦如是，<a id="a-VY"></a>四大和合故名为身，<a id="a-VZ"></a>因缘生识和合故动作言语；<a id="a-Va"></a>凡夫人于中起人相，<a id="a-Vb"></a>生爱、<a id="a-Vc"></a>生恚，<a id="a-Vd"></a>起罪业，<a id="a-Ve"></a>堕三恶道。<a id="a-Vf"></a>菩萨行般若波罗蜜时，<a id="a-Vg"></a>怜愍众生，<a id="a-Vh"></a>种种因缘教化，<a id="a-Vi"></a>令知空法而拔出之，<a id="a-Vj"></a>作是言：<a id="a-Vk"></a>是法皆毕竟空无所有，<a id="a-Vl"></a>众生颠倒虚妄故，<a id="a-Vm"></a>见似如有，<a id="a-Vn"></a>如化、<a id="a-Vo"></a>如幻、<a id="a-Vp"></a>如乾闼婆城，<a id="a-Vq"></a>无有实事，<a id="a-Vr"></a>但诳惑人眼。<a id="a-Vs"></a>复次，<a id="a-Vt"></a>一切法但从名字和合，<a id="a-Vu"></a>更有余名，<a id="a-Vv"></a>如头、<a id="a-Vw"></a>足、<a id="a-Vx"></a>腹、<a id="a-Vy"></a>脊和合故，<a id="a-Vz"></a>假名为身。<a id="a-W0"></a>如发、<a id="a-W1"></a>眼、<a id="a-W2"></a>耳、<a id="a-W3"></a>鼻、<a id="a-W4"></a>口、<a id="a-W5"></a>皮、<a id="a-W6"></a>骨和合故，<a id="a-W7"></a>假名为头。<a id="a-W8"></a>诸毛和合故，<a id="a-W9"></a>名为发；<a id="a-WA"></a>分分和合故，<a id="a-WB"></a>假名为毛；<a id="a-WC"></a>诸微尘和合故，<a id="a-WD"></a>名为毛分；<a id="a-WE"></a>亦和合诸分故，<a id="a-WF"></a>名微尘。</p>
  <p id="aWG">问曰：<a id="a-WH"></a>微尘第一微细故，<a id="a-WI"></a>不得作分故无和合，<a id="a-WJ"></a>此则定法；<a id="a-WK"></a>是故不得言一切空，<a id="a-WL"></a>无有定法。</p>
  <p id="aWM">答曰：<a id="a-WN"></a>若微尘是色，<a id="a-WO"></a>则应有分。<a id="a-WP"></a>何以故？<a id="a-WQ"></a>一切色皆在虚空中，<a id="a-WR"></a>皆有十方。<a id="a-WS"></a>若微尘是色，<a id="a-WT"></a>则有十分；<a id="a-WU"></a>若有十分，<a id="a-WV"></a>云何是极微？<a id="a-WW"></a>若如汝说微尘无分者，<a id="a-WX"></a>则非色。<a id="a-WY"></a>何以故？<a id="a-WZ"></a>出色相故。<a id="a-Wa"></a>又复色名五情可得，<a id="a-Wb"></a>若微尘非五情所得者，<a id="a-Wc"></a>云何得知是色？<a id="a-Wd"></a>是故微尘但有虚名，<a id="a-We"></a>眼见粗色，<a id="a-Wf"></a>尚可破令空，<a id="a-Wg"></a>何况不可见、<a id="a-Wh"></a>不可触！</p>
  <p id="aWi">问曰：<a id="a-Wj"></a>微尘细故，<a id="a-Wk"></a>五情所不能得，<a id="a-Wl"></a>圣人得天眼则见。</p>
  <p id="aWm">答曰：<a id="a-Wn"></a>天眼见虽细，<a id="a-Wo"></a>是色相故，<a id="a-Wp"></a>应当有分；<a id="a-Wq"></a>若无分则非色，<a id="a-Wr"></a>非色则天眼不见。<a id="a-Ws"></a>以是故，<a id="a-Wt"></a>天眼亦虚诳妄见；<a id="a-Wu"></a>是故圣人以慧眼观世间，<a id="a-Wv"></a>则得道。<a id="a-Ww"></a>微尘，<a id="a-Wx"></a>如先说，<a id="a-Wy"></a>但有名无实。<a id="a-Wz"></a>微尘无故，<a id="a-X0"></a>一切法名字和合故，<a id="a-X1"></a>更有假名，<a id="a-X2"></a>无有实定，<a id="a-X3"></a>而众生妄生贪著；<a id="a-X4"></a>贪欲、<a id="a-X5"></a>瞋恚因缘故，<a id="a-X6"></a>起恶业，<a id="a-X7"></a>无量阿僧祇劫，<a id="a-X8"></a>在三恶道受苦。<a id="a-X9"></a>若诸法实定，<a id="a-XA"></a>尚不应作贪欲、<a id="a-XB"></a>瞋恚罪因缘，<a id="a-XC"></a>何况虚诳无实？<a id="a-XD"></a>若能舍虚诳名相，<a id="a-XE"></a>不著空法者，<a id="a-XF"></a>则受涅槃常乐。</p>
  <p id="aXG">问曰：<a id="a-XH"></a>名相有何差别？</p>
  <p id="aXI">答曰：<a id="a-XJ"></a>名者，<a id="a-XK"></a>是众物字，<a id="a-XL"></a>如热物字为火。<a id="a-XM"></a>相者，<a id="a-XN"></a>如见烟，<a id="a-XO"></a>知是火相；<a id="a-XP"></a>热是火体。<a id="a-XQ"></a>复次，<a id="a-XR"></a>如五众和合中男、<a id="a-XS"></a>女，<a id="a-XT"></a>是为名；<a id="a-XU"></a>身貌可别男、<a id="a-XV"></a>女，<a id="a-XW"></a>是为相；<a id="a-XX"></a>见是相故，<a id="a-XY"></a>作名字，<a id="a-XZ"></a>名为男、<a id="a-Xa"></a>女。</p>
  <p id="aXb">问曰：<a id="a-Xc"></a>若尔者，<a id="a-Xd"></a>名相无异。<a id="a-Xe"></a>所以者何？<a id="a-Xf"></a>见相故得名，<a id="a-Xg"></a>知名故得相。</p>
  <p id="aXh">答曰：<a id="a-Xi"></a>汝不解我所说耶？<a id="a-Xj"></a>先见男女貌，<a id="a-Xk"></a>然后名为男、<a id="a-Xl"></a>女，<a id="a-Xm"></a>相为本，<a id="a-Xn"></a>名为末。<a id="a-Xo"></a>又复如人眼见色，<a id="a-Xp"></a>遍取所好相而生著，<a id="a-Xq"></a>于余人则不然，<a id="a-Xr"></a>以其能生染著心，<a id="a-Xs"></a>是名为相。<a id="a-Xt"></a>复次，<a id="a-Xu"></a>此中佛自说名相分别：<a id="a-Xv"></a>名者假名，<a id="a-Xw"></a>以名取诸法，<a id="a-Xx"></a>如经中广说。</p>
  <p id="aXy">须菩提问：<a id="a-Xz"></a>若一切法但有名相，<a id="a-Y0"></a>菩萨云何自利利人？<a id="a-Y1"></a>佛答：<a id="a-Y2"></a>若诸法根本定有，<a id="a-Y3"></a>菩萨行般若时，<a id="a-Y4"></a>不能自利利人。<a id="a-Y5"></a>何以故？<a id="a-Y6"></a>若诸法性定实有，<a id="a-Y7"></a>即是无生。<a id="a-Y8"></a>何以故？<a id="a-Y9"></a>以性先定有故。<a id="a-YA"></a>若是法从因缘和合生，<a id="a-YB"></a>即是无定性；<a id="a-YC"></a>若性定有，<a id="a-YD"></a>则不须因缘和合。<a id="a-YE"></a>若尔者，<a id="a-YF"></a>则无生，<a id="a-YG"></a>无生故无灭，<a id="a-YH"></a>无灭故无罪福；<a id="a-YI"></a>以知无常故，<a id="a-YJ"></a>则舍罪修福。<a id="a-YK"></a>若常，<a id="a-YL"></a>则无缚、<a id="a-YM"></a>无解、<a id="a-YN"></a>无世间、<a id="a-YO"></a>无涅槃等。<a id="a-YP"></a>是故佛告须菩提：<a id="a-YQ"></a>若法定有，<a id="a-YR"></a>非但名相者，<a id="a-YS"></a>菩萨不行般若自利利人，<a id="a-YT"></a>不行禅波罗蜜等自利利人，<a id="a-YU"></a>无相故；<a id="a-YV"></a>是菩萨自具足是善法，<a id="a-YW"></a>亦以善法利益众生，<a id="a-YX"></a>以无相故。<a id="a-YY"></a>佛告须菩提：<a id="a-YZ"></a>若诸法当实有如毫厘许，<a id="a-Ya"></a>菩萨坐道场时，<a id="a-Yb"></a>不能观一切法空、<a id="a-Yc"></a>无相、<a id="a-Yd"></a>无所有，<a id="a-Ye"></a>得成阿耨多罗三藐三菩提；<a id="a-Yf"></a>亦不能以此法利益众生。<a id="a-Yg"></a>何以故？<a id="a-Yh"></a>是菩萨坐道场时，<a id="a-Yi"></a>观一切法第一真实，<a id="a-Yj"></a>若小错不应得阿耨多罗三藐三菩提，<a id="a-Yk"></a>亦不能为众生说是空无相法。<a id="a-Yl"></a>所以者何？<a id="a-Ym"></a>法若定有，<a id="a-Yn"></a>佛云何诳众生，<a id="a-Yo"></a>一切法无漏、<a id="a-Yp"></a>无相、<a id="a-Yq"></a>无忆念？</p>
  <p id="aYr">问曰：<a id="a-Ys"></a>四谛中三谛皆有相，<a id="a-Yt"></a>苦谛则有苦相，<a id="a-Yu"></a>集谛则有集相，<a id="a-Yv"></a>道谛则有道相，<a id="a-Yw"></a>唯灭谛无相，<a id="a-Yx"></a>亦有忆念是无相涅槃，<a id="a-Yy"></a>汝何以言一切无漏法无相、<a id="a-Yz"></a>无忆念？</p>
  <p id="aZ0">答曰：<a id="a-Z1"></a>摩诃衍法，<a id="a-Z2"></a>与声闻法异。<a id="a-Z3"></a>摩诃衍法中，<a id="a-Z4"></a>说一切无漏法，<a id="a-Z5"></a>无相、<a id="a-Z6"></a>无忆念。<a id="a-Z7"></a>复次，<a id="a-Z8"></a>有相、<a id="a-Z9"></a>有忆念，<a id="a-ZA"></a>皆是虚诳不实；<a id="a-ZB"></a>若虚诳不实，<a id="a-ZC"></a>即是诸烦恼漏，<a id="a-ZD"></a>云何是无漏？<a id="a-ZE"></a>复次，<a id="a-ZF"></a>是三谛皆随灭谛，<a id="a-ZG"></a>见苦即舍，<a id="a-ZH"></a>见集即断，<a id="a-ZI"></a>不言实定；<a id="a-ZJ"></a>见道为趣灭故，<a id="a-ZK"></a>亦不住是道中；<a id="a-ZL"></a>灭尽是住，<a id="a-ZM"></a>是灭尽法无相、<a id="a-ZN"></a>无缘，<a id="a-ZO"></a>云何有忆念？<a id="a-ZP"></a>忆念皆是缘相著法；<a id="a-ZQ"></a>是故无漏法皆无相、<a id="a-ZR"></a>无忆念。</p>
  <p id="aZS">须菩提意：<a id="a-ZT"></a>若无漏法是第一实，<a id="a-ZU"></a>无相、<a id="a-ZV"></a>无忆念，<a id="a-ZW"></a>一切法性亦应无相、<a id="a-ZX"></a>无忆念，<a id="a-ZY"></a>但凡夫颠倒故，<a id="a-ZZ"></a>有相、<a id="a-Za"></a>有忆念。<a id="a-Zb"></a>是故问佛：<a id="a-Zc"></a>若一切法无相、<a id="a-Zd"></a>无忆念，<a id="a-Ze"></a>云何数是声闻法？<a id="a-Zf"></a>是辟支佛法？<a id="a-Zg"></a>是菩萨法？<a id="a-Zh"></a>是佛法？<a id="a-Zi"></a>佛反问须菩提：<a id="a-Zj"></a>三乘法与无相法异不？<a id="a-Zk"></a>须菩提答：<a id="a-Zl"></a>诸烦恼灭即是断，<a id="a-Zm"></a>断即是无为法，<a id="a-Zn"></a>亦知灭谛道即是无漏无相，<a id="a-Zo"></a>是故言三乘不异无相法。</p>
  <p id="aZp">佛复问：<a id="a-Zq"></a>须陀洹乃至佛法，<a id="a-Zr"></a>即是无相法耶？<a id="a-Zs"></a>答言：<a id="a-Zt"></a>是。<a id="a-Zu"></a>以是因缘故，<a id="a-Zv"></a>当知一切法皆是无相；<a id="a-Zw"></a>若无相，<a id="a-Zx"></a>汝云何难言有诸道？<a id="a-Zy"></a>正以无相故，<a id="a-Zz"></a>有三乘诸道。<a id="a-a0"></a>佛言：<a id="a-a1"></a>若菩萨能如是学无相法，<a id="a-a2"></a>则能增益诸善法，<a id="a-a3"></a>所谓六波罗蜜，<a id="a-a4"></a>乃至十八不共法。<a id="a-a5"></a>此中佛自说因缘：<a id="a-a6"></a>菩萨唯住三解脱门，<a id="a-a7"></a>不以余法为要。<a id="a-a8"></a>所以者何？<a id="a-a9"></a>三解脱门是实法，<a id="a-aA"></a>余四念处等法虽实，<a id="a-aB"></a>皆方便说。<a id="a-aC"></a>三解脱门近涅槃，<a id="a-aD"></a>亦能摄一切实善法，<a id="a-aE"></a>是故说菩萨应学。</p>
  <p id="aaF">问曰：<a id="a-aG"></a>若菩萨学是三解脱门，<a id="a-aH"></a>即学五众、<a id="a-aI"></a>十二入、<a id="a-aJ"></a>十八界等。<a id="a-aK"></a>是三解脱门皆空、<a id="a-aL"></a>无相、<a id="a-aM"></a>无分别，<a id="a-aN"></a>是五众诸法皆是有相、<a id="a-aO"></a>有分别法，<a id="a-aP"></a>云何学三解脱门故，<a id="a-aQ"></a>学是余法？</p>
  <p id="aaR">答曰：<a id="a-aS"></a>菩萨学是三解脱门，<a id="a-aT"></a>则出三界，<a id="a-aU"></a>尽三漏故，<a id="a-aV"></a>于诸法中得实智慧，<a id="a-aW"></a>无所不通。<a id="a-aX"></a>先来五众中，<a id="a-aY"></a>皆虚妄邪行，<a id="a-aZ"></a>今得此三解脱门故，<a id="a-aa"></a>得正通达。<a id="a-ab"></a>此中佛自说因缘：<a id="a-ac"></a>菩萨行是三解脱门无相法时，<a id="a-ad"></a>知色生，<a id="a-ae"></a>知色灭，<a id="a-af"></a>知色如，<a id="a-ag"></a>乃至识亦尔。<a id="a-ah"></a>如经中广说。</p>
  <p id="aai">须菩提复问：<a id="a-aj"></a>如佛所言，<a id="a-ak"></a>菩萨知色等相，<a id="a-al"></a>知色等生，<a id="a-am"></a>知色等灭，<a id="a-an"></a>知色等如；<a id="a-ao"></a>若如是分别，<a id="a-ap"></a>将无色性坏法性耶？<a id="a-aq"></a>佛答：<a id="a-ar"></a>若有法出法性者，<a id="a-as"></a>色性应坏法性。<a id="a-at"></a>一切法实相，<a id="a-au"></a>名为法性，<a id="a-av"></a>是故一切法皆入法性中；<a id="a-aw"></a>色性实相即是法性，<a id="a-ax"></a>同一性，<a id="a-ay"></a>云何色性能坏法性？<a id="a-az"></a>佛更说因缘：<a id="a-b0"></a>诸佛贤圣，<a id="a-b1"></a>不见出法性更有法者，<a id="a-b2"></a>不得故不说，<a id="a-b3"></a>诸佛贤圣最可信者，<a id="a-b4"></a>菩萨应如是学法性。</p>
  <p id="ab5">须菩提白佛：<a id="a-b6"></a>若菩萨学法性，<a id="a-b7"></a>是为无所学。<a id="a-b8"></a>所以者何？<a id="a-b9"></a>法性无性故。<a id="a-bA"></a>佛答：<a id="a-bB"></a>法性无性者，<a id="a-bC"></a>若菩萨学法性，<a id="a-bD"></a>为学一切法，<a id="a-bE"></a>若法性当别有性，<a id="a-bF"></a>若无性是性，<a id="a-bG"></a>应但学法性，<a id="a-bH"></a>不学一切法；<a id="a-bI"></a>今法性实无，<a id="a-bJ"></a>别性亦无，<a id="a-bK"></a>无性故遍学一切法。<a id="a-bL"></a>但诸法实相是法性，<a id="a-bM"></a>是故得实相，<a id="a-bN"></a>则正遍学一切法。</p>
  <p id="abO">尔时，<a id="a-bP"></a>须菩提白佛言：<a id="a-bQ"></a>世尊，<a id="a-bR"></a>若一切法即是法性，<a id="a-bS"></a>菩萨摩诃萨以何等故学六波罗蜜，<a id="a-bT"></a>乃至陀罗尼门？<a id="a-bU"></a>何以故诸法实相即是法性？<a id="a-bV"></a>若一切法即是法性，<a id="a-bW"></a>菩萨更何所求？<a id="a-bX"></a>复次，<a id="a-bY"></a>法性中无分别是六波罗蜜，<a id="a-bZ"></a>乃至陀罗尼，<a id="a-ba"></a>今菩萨分别行是法，<a id="a-bb"></a>将无堕颠倒中耶？<a id="a-bc"></a>佛可须菩提意而答：<a id="a-bd"></a>若菩萨出法性见有法者，<a id="a-be"></a>不求阿耨多罗三藐三菩提。<a id="a-bf"></a>何以故？<a id="a-bg"></a>出法性有法者，<a id="a-bh"></a>是常颠倒，<a id="a-bi"></a>无明不可转令实，<a id="a-bj"></a>云何断一切法中无明得作佛？<a id="a-bk"></a>菩萨知一切法即是毕竟空，<a id="a-bl"></a>常寂灭相，<a id="a-bm"></a>无戏论，<a id="a-bn"></a>无名字；<a id="a-bo"></a>怜愍众生，<a id="a-bp"></a>以方便力故名相说，<a id="a-bq"></a>所谓是色，<a id="a-br"></a>是受、<a id="a-bs"></a>想、<a id="a-bt"></a>行、<a id="a-bu"></a>识，<a id="a-bv"></a>乃至阿耨多罗三藐三菩提。<a id="a-bw"></a>如经中所说幻喻：<a id="a-bx"></a>幻师即是菩萨，<a id="a-by"></a>幻法即是六波罗蜜等诸法。<a id="a-bz"></a>虽行是诸法无著心，<a id="a-c0"></a>如幻师虽幻作种种物，<a id="a-c1"></a>知其无实而不著。<a id="a-c2"></a>智者是佛及大菩萨，<a id="a-c3"></a>无智者凡夫人及新发意，<a id="a-c4"></a>而大欢喜，<a id="a-c5"></a>叹未曾有。<a id="a-c6"></a>菩萨行菩萨道，<a id="a-c7"></a>虽出法性更不见有法，<a id="a-c8"></a>亦不见有一定众生，<a id="a-c9"></a>而大利益自身及众生。<a id="a-cA"></a>如经中说：<a id="a-cB"></a>是菩萨自行布施等，<a id="a-cC"></a>亦教他人赞叹布施法，<a id="a-cD"></a>欢喜赞叹行布施者。<a id="a-cE"></a>乃至十八不共法亦如是。<a id="a-cF"></a>此中佛自说因缘：<a id="a-cG"></a>若法性先无后有，<a id="a-cH"></a>菩萨不能得阿耨多罗三藐三菩提，<a id="a-cI"></a>亦不能以方便力说。<a id="a-cJ"></a>所以者何？<a id="a-cK"></a>若法性先无后有，<a id="a-cL"></a>从因缘生者，<a id="a-cM"></a>则与凡夫法无异！<a id="a-cN"></a>若法性先有后无，<a id="a-cO"></a>众生及诸法则堕断灭。<a id="a-cP"></a>以法性先空，<a id="a-cQ"></a>中、<a id="a-cR"></a>后亦尔，<a id="a-cS"></a>非智慧力故令空。<a id="a-cT"></a>众生及诸法，<a id="a-cU"></a>非以入无余涅槃时乃空，<a id="a-cV"></a>从本已来常空。<a id="a-cW"></a>菩萨教众生，<a id="a-cX"></a>何以不观其实性而著颠倒？<a id="a-cY"></a>若观诸法毕竟空性者，<a id="a-cZ"></a>则知从本已来常空，<a id="a-ca"></a>今无所失。<a id="a-cb"></a>如是行般若波罗蜜菩萨，<a id="a-cc"></a>则能祐利众生。</p>
 </body>
</html>