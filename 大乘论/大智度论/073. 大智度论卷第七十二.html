<!doctype html>
<html id="z3IBVIIuN" data-ver="2161">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第七十二</h1>
  <h2 id="a2">释大如品第五十四</h2>
  <p id="a3">【经】尔时，<a id="a-4"></a>欲界诸天子，<a id="a-5"></a>色界诸天子，<a id="a-6"></a>以天末栴檀香，<a id="a-7"></a>以天青莲华、<a id="a-8"></a>赤莲华、<a id="a-9"></a>红莲华、<a id="a-A"></a>白莲华遥散佛上，<a id="a-B"></a>来至佛所，<a id="a-C"></a>顶礼佛足，<a id="a-D"></a>一面住，<a id="a-E"></a>白佛言：<a id="a-F"></a>“世尊，<a id="a-G"></a>诸佛阿耨多罗三藐三菩提，<a id="a-H"></a>甚深难见难解，<a id="a-I"></a>不可思惟知，<a id="a-J"></a>微妙寂灭智者能知，<a id="a-K"></a>一切世间所不能信。<a id="a-L"></a>何以故？<a id="a-M"></a>是深般若波罗蜜中，<a id="a-N"></a>如是说：<a id="a-O"></a>色即是萨婆若，<a id="a-P"></a>萨婆若即是色，<a id="a-Q"></a>乃至一切种智即是萨婆若，<a id="a-R"></a>萨婆若即是一切种智。<a id="a-S"></a>色如相、<a id="a-T"></a>萨婆若如相，<a id="a-U"></a>是一如无二无别；<a id="a-V"></a>乃至一切种智如相、<a id="a-W"></a>萨婆若如相，<a id="a-X"></a>一如无二无别。<a id="a-Y"></a>”</p>
  <p id="aZ">佛告欲、<a id="a-a"></a>色界诸天子：<a id="a-b"></a>“如是，<a id="a-c"></a>如是。<a id="a-d"></a>诸天子，<a id="a-e"></a>色即是萨婆若，<a id="a-f"></a>萨婆若即是色，<a id="a-g"></a>乃至一切种智即是萨婆若，<a id="a-h"></a>萨婆若即是一切种智：<a id="a-i"></a>色如相，<a id="a-j"></a>乃至一切种智如相，<a id="a-k"></a>一如无二无别。<a id="a-l"></a>诸天子，<a id="a-m"></a>以是义故，<a id="a-n"></a>佛初成道时，<a id="a-o"></a>心乐默然，<a id="a-p"></a>不乐说法。<a id="a-q"></a>何以故？<a id="a-r"></a>是诸佛阿耨多罗三藐三菩提法，<a id="a-s"></a>甚深难见难解，<a id="a-t"></a>不可思惟知，<a id="a-u"></a>微妙寂灭智者能知，<a id="a-v"></a>一切世间所不能信。<a id="a-w"></a>何以故？<a id="a-x"></a>阿耨多罗三藐三菩提，<a id="a-y"></a>无得者，<a id="a-z"></a>无得处，<a id="a-10"></a>无得时，<a id="a-11"></a>是名诸法甚深相，<a id="a-12"></a>所谓无有二法。<a id="a-13"></a>诸天子，<a id="a-14"></a>如虚空甚深故，<a id="a-15"></a>是法甚深；<a id="a-16"></a>如甚深故，<a id="a-17"></a>是法甚深；<a id="a-18"></a>法性甚深，<a id="a-19"></a>实际甚深，<a id="a-1A"></a>不可思议、<a id="a-1B"></a>无边甚深故，<a id="a-1C"></a>是法甚深；<a id="a-1D"></a>无来无去甚深故，<a id="a-1E"></a>是法甚深；<a id="a-1F"></a>不生不灭、<a id="a-1G"></a>无垢无净、<a id="a-1H"></a>无知无得甚深故，<a id="a-1I"></a>是法甚深。<a id="a-1J"></a>诸天子，<a id="a-1K"></a>我甚深，<a id="a-1L"></a>乃至知者、<a id="a-1M"></a>见者甚深故，<a id="a-1N"></a>是法甚深。<a id="a-1O"></a>诸天子，<a id="a-1P"></a>色甚深，<a id="a-1Q"></a>受、<a id="a-1R"></a>想、<a id="a-1S"></a>行、<a id="a-1T"></a>识甚深故，<a id="a-1U"></a>是法甚深；<a id="a-1V"></a>檀波罗蜜甚深，<a id="a-1W"></a>乃至般若波罗蜜甚深故，<a id="a-1X"></a>是法甚深；<a id="a-1Y"></a>内空乃至无法有法空甚深故，<a id="a-1Z"></a>是法甚深；<a id="a-1a"></a>四念处甚深，<a id="a-1b"></a>乃至一切种智甚深故，<a id="a-1c"></a>是法甚深。<a id="a-1d"></a>”</p>
  <p id="a1e">尔时，<a id="a-1f"></a>欲界、<a id="a-1g"></a>色界诸天子白佛言：<a id="a-1h"></a>“世尊，<a id="a-1i"></a>是所说法，<a id="a-1j"></a>一切世间所不能信。<a id="a-1k"></a>世尊，<a id="a-1l"></a>是甚深法，<a id="a-1m"></a>不为受色故说，<a id="a-1n"></a>不为舍色故说；<a id="a-1o"></a>不为受受、<a id="a-1p"></a>想、<a id="a-1q"></a>行、<a id="a-1r"></a>识故说，<a id="a-1s"></a>不为舍受、<a id="a-1t"></a>想、<a id="a-1u"></a>行、<a id="a-1v"></a>识故说；<a id="a-1w"></a>不为受须陀洹果故说，<a id="a-1x"></a>不为舍须陀洹果故说；<a id="a-1y"></a>乃至不为受一切种智故说，<a id="a-1z"></a>不为舍一切种智故说。<a id="a-20"></a>诸世间皆受著行，<a id="a-21"></a>所谓色是我，<a id="a-22"></a>是我所；<a id="a-23"></a>受、<a id="a-24"></a>想、<a id="a-25"></a>行、<a id="a-26"></a>识是我，<a id="a-27"></a>是我所；<a id="a-28"></a>乃至十八不共法是我，<a id="a-29"></a>是我所；<a id="a-2A"></a>须陀洹果是我，<a id="a-2B"></a>是我所；<a id="a-2C"></a>乃至一切种智是我，<a id="a-2D"></a>是我所。<a id="a-2E"></a>”</p>
  <p id="a2F">佛告诸天子：<a id="a-2G"></a>“如是，<a id="a-2H"></a>如是。<a id="a-2I"></a>诸天子，<a id="a-2J"></a>是法非为受色故说，<a id="a-2K"></a>非为舍色故说；<a id="a-2L"></a>乃至非为受一切种智故说，<a id="a-2M"></a>非为舍一切种智故说。<a id="a-2N"></a>诸天子，<a id="a-2O"></a>若有菩萨为受色故行，<a id="a-2P"></a>乃至为受一切种智故行，<a id="a-2Q"></a>是菩萨不能修般若波罗蜜，<a id="a-2R"></a>不能修禅波罗蜜、<a id="a-2S"></a>毗梨耶波罗蜜、<a id="a-2T"></a>羼提波罗蜜、<a id="a-2U"></a>尸罗波罗蜜，<a id="a-2V"></a>不能修檀波罗蜜，<a id="a-2W"></a>乃至不能修一切种智者。<a id="a-2X"></a>”</p>
  <p id="a2Y">须菩提白佛言：<a id="a-2Z"></a>“世尊，<a id="a-2a"></a>是法随顺一切法。<a id="a-2b"></a>云何是法随顺一切法？<a id="a-2c"></a>是法随顺般若波罗蜜，<a id="a-2d"></a>乃至随顺檀波罗蜜；<a id="a-2e"></a>是法随顺内空，<a id="a-2f"></a>乃至随顺无法有法空；<a id="a-2g"></a>是法随顺四念处，<a id="a-2h"></a>乃至随顺一切种智。<a id="a-2i"></a>是法无碍，<a id="a-2j"></a>不碍于色，<a id="a-2k"></a>不碍受、<a id="a-2l"></a>想、<a id="a-2m"></a>行、<a id="a-2n"></a>识，<a id="a-2o"></a>乃至不碍一切种智。<a id="a-2p"></a>诸天子，<a id="a-2q"></a>是法名无碍相，<a id="a-2r"></a>如虚空等故，<a id="a-2s"></a>如、<a id="a-2t"></a>法性、<a id="a-2u"></a>法住、<a id="a-2v"></a>实际，<a id="a-2w"></a>不可思议性等故，<a id="a-2x"></a>空、<a id="a-2y"></a>无相、<a id="a-2z"></a>无作等故。<a id="a-30"></a>是法不生相，<a id="a-31"></a>色不生，<a id="a-32"></a>不可得故；<a id="a-33"></a>受、<a id="a-34"></a>想、<a id="a-35"></a>行、<a id="a-36"></a>识不生，<a id="a-37"></a>不可得故；<a id="a-38"></a>乃至一切种智不生，<a id="a-39"></a>不可得故。<a id="a-3A"></a>是法无处，<a id="a-3B"></a>色处不可得故；<a id="a-3C"></a>受、<a id="a-3D"></a>想、<a id="a-3E"></a>行、<a id="a-3F"></a>识处不可得故，<a id="a-3G"></a>乃至一切种智处不可得故。<a id="a-3H"></a>”</p>
  <p id="a3I">是时欲、<a id="a-3J"></a>色界诸天子白佛言：<a id="a-3K"></a>“世尊，<a id="a-3L"></a>须菩提是佛子，<a id="a-3M"></a>随佛生！<a id="a-3N"></a>何以故？<a id="a-3O"></a>须菩提所说，<a id="a-3P"></a>皆与空合。<a id="a-3Q"></a>”</p>
  <p id="a3R">尔时，<a id="a-3S"></a>须菩提语诸天子：<a id="a-3T"></a>“汝等言‘须菩提是佛子，<a id="a-3U"></a>随佛生’，<a id="a-3V"></a>云何为随佛生？<a id="a-3W"></a>诸天子，<a id="a-3X"></a>如相故，<a id="a-3Y"></a>须菩提随佛生。<a id="a-3Z"></a>何以故？<a id="a-3a"></a>如来如相不来不去，<a id="a-3b"></a>须菩提如相亦不来不去，<a id="a-3c"></a>是故须菩提随佛生。</p>
  <p id="a3d">“复次，<a id="a-3e"></a>须菩提从本已来随佛生。<a id="a-3f"></a>何以故？<a id="a-3g"></a>如来如相即是一切法如相，<a id="a-3h"></a>一切法如相即是如来如相；<a id="a-3i"></a>是如相中亦无如相，<a id="a-3j"></a>是故须菩提为随佛生。</p>
  <p id="a3k">“复次，<a id="a-3l"></a>如来如，<a id="a-3m"></a>常住相，<a id="a-3n"></a>须菩提如，<a id="a-3o"></a>亦常住相；<a id="a-3p"></a>如来如相，<a id="a-3q"></a>无异无别，<a id="a-3r"></a>须菩提如相，<a id="a-3s"></a>亦无异无别，<a id="a-3t"></a>是故须菩提为随佛生。<a id="a-3u"></a>如来如相，<a id="a-3v"></a>无有碍处，<a id="a-3w"></a>一切法如，<a id="a-3x"></a>亦无碍处；<a id="a-3y"></a>是如来如相、<a id="a-3z"></a>一切法如相，<a id="a-40"></a>一如无二无别。<a id="a-41"></a>是如相无作，<a id="a-42"></a>终不不如，<a id="a-43"></a>是故是如相无二无别，<a id="a-44"></a>是故须菩提为随佛生。<a id="a-45"></a>如来如相一切处无念无别，<a id="a-46"></a>须菩提如相亦如是，<a id="a-47"></a>一切处无念无别；<a id="a-48"></a>如来如相不异不别，<a id="a-49"></a>不可得，<a id="a-4A"></a>须菩提如相亦如是，<a id="a-4B"></a>以是故须菩提为随佛生。<a id="a-4C"></a>如来如相，<a id="a-4D"></a>不远离诸法如相，<a id="a-4E"></a>是如终不不如，<a id="a-4F"></a>是故须菩提亦不有异，<a id="a-4G"></a>为随佛生，<a id="a-4H"></a>亦无所随。</p>
  <p id="a4I">“复次，<a id="a-4J"></a>如来如相不过去、<a id="a-4K"></a>不未来、<a id="a-4L"></a>不现在，<a id="a-4M"></a>诸法如相亦不过去、<a id="a-4N"></a>不未来、<a id="a-4O"></a>不现在，<a id="a-4P"></a>是故须菩提为随佛生。</p>
  <p id="a4Q">“复次，<a id="a-4R"></a>如来如不在过去如中，<a id="a-4S"></a>过去如亦不在如来如中；<a id="a-4T"></a>如来如不在未来如中，<a id="a-4U"></a>未来如不在如来如中；<a id="a-4V"></a>如来如不在现在如中，<a id="a-4W"></a>现在如不在如来如中：<a id="a-4X"></a>过去、<a id="a-4Y"></a>未来、<a id="a-4Z"></a>现在如、<a id="a-4a"></a>如来如，<a id="a-4b"></a>一如无二无别。<a id="a-4c"></a>色如、<a id="a-4d"></a>如来如，<a id="a-4e"></a>受想行识如、<a id="a-4f"></a>如来如，<a id="a-4g"></a>是色如、<a id="a-4h"></a>受想行识如，<a id="a-4i"></a>如来如，<a id="a-4j"></a>一如无二无别。<a id="a-4k"></a>我如乃至知者、<a id="a-4l"></a>见者如，<a id="a-4m"></a>如来如，<a id="a-4n"></a>一如无二无别。<a id="a-4o"></a>檀波罗蜜如乃至般若波罗蜜如，<a id="a-4p"></a>内空如乃至无法有法空如，<a id="a-4q"></a>四念处如乃至一切种智如，<a id="a-4r"></a>如来如，<a id="a-4s"></a>一如无二无别。<a id="a-4t"></a>须菩提，<a id="a-4u"></a>菩萨摩诃萨得是如故，<a id="a-4v"></a>名为如来。<a id="a-4w"></a>”</p>
  <p id="a4x">说是如相品时，<a id="a-4y"></a>是三千大千世界，<a id="a-4z"></a>大地六种震动：<a id="a-50"></a>东涌西没，<a id="a-51"></a>西涌东没，<a id="a-52"></a>南涌北没，<a id="a-53"></a>北涌南没，<a id="a-54"></a>中央涌四边没，<a id="a-55"></a>四边涌中央没。</p>
  <p id="a56">【论】问曰：<a id="a-57"></a>般若波罗蜜无不甚深，<a id="a-58"></a>何以或时赞甚深？</p>
  <p id="a59">答曰：<a id="a-5A"></a>般若波罗蜜中，<a id="a-5B"></a>或时分别诸法空，<a id="a-5C"></a>是浅；<a id="a-5D"></a>或时说世间法即同涅槃，<a id="a-5E"></a>是深。<a id="a-5F"></a>色等诸法，<a id="a-5G"></a>即是佛法，<a id="a-5H"></a>听者闻说，<a id="a-5I"></a>心信佛语，<a id="a-5J"></a>自智慧不及故言甚深。<a id="a-5K"></a>譬如河水，<a id="a-5L"></a>有洄澓深处，<a id="a-5M"></a>有浅处。</p>
  <p id="a5N">问曰：<a id="a-5O"></a>诸天所赞法甚深，<a id="a-5P"></a>一切世间所不能信，<a id="a-5Q"></a>何用说为？</p>
  <p id="a5R">答曰：<a id="a-5S"></a>一切有二种：<a id="a-5T"></a>一者、<a id="a-5U"></a>名字一切，<a id="a-5V"></a>二者、<a id="a-5W"></a>实一切。<a id="a-5X"></a>如此中说名字一切，<a id="a-5Y"></a>以多不信故，<a id="a-5Z"></a>言一切。<a id="a-5a"></a>此中说微妙寂灭智者能知，<a id="a-5b"></a>智者必有信，<a id="a-5c"></a>先信后知故。</p>
  <p id="a5d">复次，<a id="a-5e"></a>是般若波罗蜜，<a id="a-5f"></a>惟佛能知。<a id="a-5g"></a>众生闻所说而信者，<a id="a-5h"></a>此中不名为信，<a id="a-5i"></a>智慧知已，<a id="a-5j"></a>名为信。</p>
  <p id="a5k">问曰：<a id="a-5l"></a>若尔者，<a id="a-5m"></a>何以言微妙智者能知？</p>
  <p id="a5n">答曰：<a id="a-5o"></a>一切世间无能遍尽知，<a id="a-5p"></a>诸佛智者、<a id="a-5q"></a>寂灭智者，<a id="a-5r"></a>能知少分。<a id="a-5s"></a>如须陀洹于无上道得少分，<a id="a-5t"></a>所谓断三结。<a id="a-5u"></a>如是诸道，<a id="a-5v"></a>展转增多。<a id="a-5w"></a>若世间都不信者，<a id="a-5x"></a>云何有诸道？<a id="a-5y"></a>以是故，<a id="a-5z"></a>言寂灭智者能知。<a id="a-60"></a>阿耨多罗三藐三菩提，<a id="a-61"></a>即是般若，<a id="a-62"></a>但名字异；<a id="a-63"></a>在菩萨心中为般若，<a id="a-64"></a>在佛心中名阿耨多罗三藐三菩提。<a id="a-65"></a>是中说色等法即是萨婆若，<a id="a-66"></a>萨婆若即是色等法。<a id="a-67"></a>此中说色等法如、<a id="a-68"></a>萨婆若如，<a id="a-69"></a>无二无别。<a id="a-6A"></a>佛可诸天子意，<a id="a-6B"></a>更说因缘：<a id="a-6C"></a>如名色等诸法真实相。<a id="a-6D"></a>譬如除宫殿及诸陋庐，<a id="a-6E"></a>如烧栴檀及杂木，<a id="a-6F"></a>其处虚空无有异；<a id="a-6G"></a>色及萨婆若等诸法，<a id="a-6H"></a>求其实皆是如。<a id="a-6I"></a>以是义故，<a id="a-6J"></a>佛初成道时，<a id="a-6K"></a>心乐默然，<a id="a-6L"></a>不乐说法，<a id="a-6M"></a>知甚深法，<a id="a-6N"></a>凡人难悟故。</p>
  <p id="a6O">复次，<a id="a-6P"></a>是法无二故甚深，<a id="a-6Q"></a>如虚空故甚深，<a id="a-6R"></a>如、<a id="a-6S"></a>法性等甚深故甚深。<a id="a-6T"></a>尔时，<a id="a-6U"></a>诸天子知是法无可取相，<a id="a-6V"></a>白佛言：<a id="a-6W"></a>是所说法，<a id="a-6X"></a>一切世间不能信，<a id="a-6Y"></a>是法不为受色等法故说。<a id="a-6Z"></a>佛可其言：<a id="a-6a"></a>若有菩萨为受色等故行菩萨道，<a id="a-6b"></a>不能修般若波罗蜜等诸功德。<a id="a-6c"></a>须菩提白佛言：<a id="a-6d"></a>世尊，<a id="a-6e"></a>是般若波罗蜜相，<a id="a-6f"></a>随顺一切法，<a id="a-6g"></a>无所障碍。<a id="a-6h"></a>何以故？<a id="a-6i"></a>于般若波罗蜜亦不著。<a id="a-6j"></a>说不障碍因缘，<a id="a-6k"></a>如虚空等故。<a id="a-6l"></a>譬如壁中先有空相，<a id="a-6m"></a>小儿以橛钉之，<a id="a-6n"></a>力少故不入，<a id="a-6o"></a>大力者能入；<a id="a-6p"></a>行者亦如是，<a id="a-6q"></a>色等诸法中，<a id="a-6r"></a>自有如实相，<a id="a-6s"></a>智慧力少故，<a id="a-6t"></a>不能令空，<a id="a-6u"></a>大智者能知，<a id="a-6v"></a>是故说诸法无碍，<a id="a-6w"></a>如虚空平等。<a id="a-6x"></a>色等法不生，<a id="a-6y"></a>亦不可得，<a id="a-6z"></a>以是故名不生。<a id="a-70"></a>非但色等不生，<a id="a-71"></a>若不生法可得，<a id="a-72"></a>则非毕竟空，<a id="a-73"></a>非名无碍。<a id="a-74"></a>无住处，<a id="a-75"></a>亦如是。</p>
  <p id="a76">尔时，<a id="a-77"></a>诸天子白佛言：<a id="a-78"></a>世尊，<a id="a-79"></a>须菩提随佛生。<a id="a-7A"></a>何以故？<a id="a-7B"></a>所知所说皆与空合。<a id="a-7C"></a>复次，<a id="a-7D"></a>经说有三种子：<a id="a-7E"></a>一者、<a id="a-7F"></a>不随顺生，<a id="a-7G"></a>二者、<a id="a-7H"></a>随顺生，<a id="a-7I"></a>三者、<a id="a-7J"></a>胜生。<a id="a-7K"></a>世人皆愿二种子，<a id="a-7L"></a>随顺子、<a id="a-7M"></a>胜子。<a id="a-7N"></a>佛法中唯欲一种，<a id="a-7O"></a>随顺生，<a id="a-7P"></a>以无有胜佛故。<a id="a-7Q"></a>佛子有五，<a id="a-7R"></a>皆从口生、<a id="a-7S"></a>法生：<a id="a-7T"></a>须陀洹乃至阿罗汉，<a id="a-7U"></a>入正位菩萨。<a id="a-7V"></a>辟支佛虽佛法中种因缘，<a id="a-7W"></a>无佛时自能得道，<a id="a-7X"></a>不得言从佛口生，<a id="a-7Y"></a>因缘远故。<a id="a-7Z"></a>诸漏尽者，<a id="a-7a"></a>是随顺生。<a id="a-7b"></a>须菩提于漏尽中，<a id="a-7c"></a>常乐毕竟空，<a id="a-7d"></a>是随顺生。<a id="a-7e"></a>何以故？<a id="a-7f"></a>所行法不可破坏如虚空，<a id="a-7g"></a>佛法如是相，<a id="a-7h"></a>是名随佛生。</p>
  <p id="a7i">问曰：<a id="a-7j"></a>何以不说入法位菩萨随顺佛生？</p>
  <p id="a7k">答曰：<a id="a-7l"></a>有人言：<a id="a-7m"></a>“漏未尽故不说，<a id="a-7n"></a>须菩提漏尽故说。<a id="a-7o"></a>”有人言：<a id="a-7p"></a>“入无余涅槃者，<a id="a-7q"></a>是第一清净。<a id="a-7r"></a>阿罗汉末后身，<a id="a-7s"></a>住有余涅槃，<a id="a-7t"></a>近无余涅槃门故说；<a id="a-7u"></a>菩萨虽有深利智慧，<a id="a-7v"></a>往返生死中，<a id="a-7w"></a>是故不说。<a id="a-7x"></a>”有人言：<a id="a-7y"></a>“般若有二种：<a id="a-7z"></a>一者、<a id="a-80"></a>唯与大菩萨说，<a id="a-81"></a>二者、<a id="a-82"></a>三乘共说。<a id="a-83"></a>”共声闻说中，<a id="a-84"></a>须菩提是随佛生；<a id="a-85"></a>但与菩萨说时，<a id="a-86"></a>不说须菩提随佛生。<a id="a-87"></a>何以故？<a id="a-88"></a>法性生身大菩萨，<a id="a-89"></a>是中无有结业生身，<a id="a-8A"></a>但有变化生身，<a id="a-8B"></a>灭三毒，<a id="a-8C"></a>出三界，<a id="a-8D"></a>教化众生，<a id="a-8E"></a>净佛世界故，<a id="a-8F"></a>住于世间，<a id="a-8G"></a>此中都无一切声闻人。<a id="a-8H"></a>佛大慈悲心，<a id="a-8I"></a>菩萨心亦尔，<a id="a-8J"></a>是名菩萨随生。<a id="a-8K"></a>须菩提但取涅槃故，<a id="a-8L"></a>不说随生；<a id="a-8M"></a>此经共二乘说。<a id="a-8N"></a>须菩提知般若波罗蜜甚深，<a id="a-8O"></a>法性生身菩萨力大；<a id="a-8P"></a>诸天虽赞，<a id="a-8Q"></a>不应受，<a id="a-8R"></a>语诸天子言：<a id="a-8S"></a>诸法如一相，<a id="a-8T"></a>所谓无相，<a id="a-8U"></a>是因缘故随佛生，<a id="a-8V"></a>如不异故。<a id="a-8W"></a>如经中说如，<a id="a-8X"></a>如来如相不来不去，<a id="a-8Y"></a>须菩提如相亦不来不去。</p>
  <p id="a8Z">复次，<a id="a-8a"></a>如来如毕竟空，<a id="a-8b"></a>一切法如亦毕竟空；<a id="a-8c"></a>一切法如中，<a id="a-8d"></a>摄须菩提如，<a id="a-8e"></a>是故须菩提用如来如故，<a id="a-8f"></a>随佛生。</p>
  <p id="a8g">复次，<a id="a-8h"></a>如如来如，<a id="a-8i"></a>无忆想分别，<a id="a-8j"></a>常住如虚空；<a id="a-8k"></a>须菩提如亦如是，<a id="a-8l"></a>是故须菩提随佛生。</p>
  <p id="a8m">复次，<a id="a-8n"></a>如如来如，<a id="a-8o"></a>得无碍解脱故，<a id="a-8p"></a>一切法中无挂碍；<a id="a-8q"></a>一切法如亦如是，<a id="a-8r"></a>于一切法中亦无挂碍：<a id="a-8s"></a>如来如，<a id="a-8t"></a>一切法如，<a id="a-8u"></a>一如无异。<a id="a-8v"></a>须菩提如，<a id="a-8w"></a>亦入一切法如故，<a id="a-8x"></a>是以随佛生。</p>
  <p id="a8y">复次，<a id="a-8z"></a>诸法如相无作，<a id="a-90"></a>无作者，<a id="a-91"></a>如来如相亦如是；<a id="a-92"></a>须菩提如，<a id="a-93"></a>一切法如摄故，<a id="a-94"></a>随佛生。</p>
  <p id="a95">复次，<a id="a-96"></a>如如来如相，<a id="a-97"></a>一切处常无忆想分别；<a id="a-98"></a>须菩提如，<a id="a-99"></a>一切法如摄故，<a id="a-9A"></a>随佛生。</p>
  <p id="a9B">复次，<a id="a-9C"></a>如来如相，<a id="a-9D"></a>不离一切法如。<a id="a-9E"></a>正观一切法，<a id="a-9F"></a>名为佛，<a id="a-9G"></a>一切法是因缘，<a id="a-9H"></a>佛是果报，<a id="a-9I"></a>是故说如来如，<a id="a-9J"></a>不离一切法如。<a id="a-9K"></a>是如实故常如，<a id="a-9L"></a>无不如时，<a id="a-9M"></a>须菩提如亦如是，<a id="a-9N"></a>不异故随佛生，<a id="a-9O"></a>亦无法可随。</p>
  <p id="a9P">复次，<a id="a-9Q"></a>如来如相，<a id="a-9R"></a>无忆想分别，<a id="a-9S"></a>出过三世，<a id="a-9T"></a>一切法如亦如是；<a id="a-9U"></a>须菩提如，<a id="a-9V"></a>亦出三世，<a id="a-9W"></a>是故随佛生。</p>
  <p id="a9X">复次，<a id="a-9Y"></a>如来如，<a id="a-9Z"></a>不在过去如中。<a id="a-9a"></a>何以故？<a id="a-9b"></a>如来空，<a id="a-9c"></a>过去亦毕竟空，<a id="a-9d"></a>是故空不在空中住；<a id="a-9e"></a>譬如虚空不住虚空中。<a id="a-9f"></a>未来、<a id="a-9g"></a>现在，<a id="a-9h"></a>亦如是。<a id="a-9i"></a>三世如、<a id="a-9j"></a>如来如，<a id="a-9k"></a>不二不分别者，<a id="a-9l"></a>三世如，<a id="a-9m"></a>空、<a id="a-9n"></a>无相、<a id="a-9o"></a>无生无灭等，<a id="a-9p"></a>如来如亦如是。<a id="a-9q"></a>三世如无障碍如过去世无穷无边，<a id="a-9r"></a>未来世亦无穷无边，<a id="a-9s"></a>现在世亦无穷无边，<a id="a-9t"></a>如来如亦如是。<a id="a-9u"></a>此三世十方无碍无边，<a id="a-9v"></a>须菩提如亦如是。</p>
  <p id="a9w">复次，<a id="a-9x"></a>五众如乃至一切种智如，<a id="a-9y"></a>如来如，<a id="a-9z"></a>无二无别。<a id="a-A0"></a>何以故？<a id="a-A1"></a>色等诸法和合故，<a id="a-A2"></a>有如来。<a id="a-A3"></a>如是如来，<a id="a-A4"></a>不得言但是色等法，<a id="a-A5"></a>亦不得言离色等法，<a id="a-A6"></a>亦不得言色等法在如来中，<a id="a-A7"></a>亦不得言如来在色等法中，<a id="a-A8"></a>亦不得言色等法属如来，<a id="a-A9"></a>亦不得言无如来；<a id="a-AA"></a>五众色等法中，<a id="a-AB"></a>假名如来。<a id="a-AC"></a>如来如即是一切法如，<a id="a-AD"></a>是故说色等法如、<a id="a-AE"></a>如来如，<a id="a-AF"></a>不二不别。<a id="a-AG"></a>凡夫人见有二有别，<a id="a-AH"></a>圣人观无二无别，<a id="a-AI"></a>圣人可信，<a id="a-AJ"></a>凡夫人所见不可信。<a id="a-AK"></a>佛语须菩提：<a id="a-AL"></a>是名为如，<a id="a-AM"></a>佛因此如故，<a id="a-AN"></a>名为如来。<a id="a-AO"></a>如来者，<a id="a-AP"></a>如实行来到佛法中。<a id="a-AQ"></a>说是如时，<a id="a-AR"></a>地六种震动，<a id="a-AS"></a>如上说。</p>
  <p id="aAT">【经】是时，<a id="a-AU"></a>诸欲天子、<a id="a-AV"></a>诸色天子，<a id="a-AW"></a>以天末栴檀香散佛上，<a id="a-AX"></a>及散须菩提上。<a id="a-AY"></a>白佛言：<a id="a-AZ"></a>“未曾有也！<a id="a-Aa"></a>世尊，<a id="a-Ab"></a>须菩提以如来如，<a id="a-Ac"></a>随佛生。<a id="a-Ad"></a>”</p>
  <p id="aAe">须菩提复为诸天子说言：<a id="a-Af"></a>“诸天子，<a id="a-Ag"></a>须菩提不从色中随佛生，<a id="a-Ah"></a>亦不从色如中随佛生，<a id="a-Ai"></a>不离色随佛生，<a id="a-Aj"></a>亦不离色如随佛生。<a id="a-Ak"></a>须菩提不从受、<a id="a-Al"></a>想、<a id="a-Am"></a>行、<a id="a-An"></a>识中随佛生，<a id="a-Ao"></a>亦不从受、<a id="a-Ap"></a>想、<a id="a-Aq"></a>行、<a id="a-Ar"></a>识如中随佛生，<a id="a-As"></a>不离受、<a id="a-At"></a>想、<a id="a-Au"></a>行、<a id="a-Av"></a>识随佛生，<a id="a-Aw"></a>亦不离受、<a id="a-Ax"></a>想、<a id="a-Ay"></a>行、<a id="a-Az"></a>识如随佛生；<a id="a-B0"></a>乃至不从一切种智中随佛生，<a id="a-B1"></a>亦不从一切种智如中随佛生，<a id="a-B2"></a>不离一切种智随佛生，<a id="a-B3"></a>亦不离一切种智如随佛生。<a id="a-B4"></a>须菩提不从无为中随佛生，<a id="a-B5"></a>亦不从无为如中随佛生，<a id="a-B6"></a>不离无为随佛生，<a id="a-B7"></a>亦不离无为如随佛生。<a id="a-B8"></a>何以故？<a id="a-B9"></a>是一切法皆无所有，<a id="a-BA"></a>不可得，<a id="a-BB"></a>无随生者，<a id="a-BC"></a>亦无随生法。<a id="a-BD"></a>”</p>
  <p id="aBE">尔时，<a id="a-BF"></a>舍利弗白佛言：<a id="a-BG"></a>“世尊，<a id="a-BH"></a>是如实不虚，<a id="a-BI"></a>法相、<a id="a-BJ"></a>法住、<a id="a-BK"></a>法位甚深；<a id="a-BL"></a>是中色不可得，<a id="a-BM"></a>色如不可得。<a id="a-BN"></a>何以故？<a id="a-BO"></a>色尚不可得，<a id="a-BP"></a>何况色如当可得？<a id="a-BQ"></a>受、<a id="a-BR"></a>想、<a id="a-BS"></a>行、<a id="a-BT"></a>识不可得，<a id="a-BU"></a>受、<a id="a-BV"></a>想、<a id="a-BW"></a>行、<a id="a-BX"></a>识如不可得。<a id="a-BY"></a>何以故？<a id="a-BZ"></a>受、<a id="a-Ba"></a>想、<a id="a-Bb"></a>行、<a id="a-Bc"></a>识尚不可得，<a id="a-Bd"></a>何况受、<a id="a-Be"></a>想、<a id="a-Bf"></a>行、<a id="a-Bg"></a>识如当可得？<a id="a-Bh"></a>乃至一切种智不可得，<a id="a-Bi"></a>一切种智如不可得。<a id="a-Bj"></a>何以故？<a id="a-Bk"></a>一切种智尚不可得，<a id="a-Bl"></a>何况一切种智如当可得？<a id="a-Bm"></a>”</p>
  <p id="aBn">佛告舍利弗：<a id="a-Bo"></a>“如是，<a id="a-Bp"></a>如是。<a id="a-Bq"></a>舍利弗，<a id="a-Br"></a>是如实不虚，<a id="a-Bs"></a>法相、<a id="a-Bt"></a>法住、<a id="a-Bu"></a>法位甚深，<a id="a-Bv"></a>是中色不可得，<a id="a-Bw"></a>色如不可得。<a id="a-Bx"></a>何以故？<a id="a-By"></a>色尚不可得，<a id="a-Bz"></a>何况色如当可得？<a id="a-C0"></a>乃至一切种智不可得，<a id="a-C1"></a>一切种智如不可得。<a id="a-C2"></a>何以故？<a id="a-C3"></a>一切种智尚不可得，<a id="a-C4"></a>何况一切种智如当可得？<a id="a-C5"></a>”</p>
  <p id="aC6">舍利弗说是如相时，<a id="a-C7"></a>二百比丘不受一切法故，<a id="a-C8"></a>漏尽得阿罗汉；<a id="a-C9"></a>五百比丘尼，<a id="a-CA"></a>远尘离垢，<a id="a-CB"></a>诸法中得法眼，<a id="a-CC"></a>生天人中；<a id="a-CD"></a>五千菩萨摩诃萨得无生法忍；<a id="a-CE"></a>六千菩萨诸法不受故，<a id="a-CF"></a>漏尽心得解脱，<a id="a-CG"></a>成阿罗汉。</p>
  <p id="aCH">“舍利弗，<a id="a-CI"></a>是六千菩萨先世值五百佛，<a id="a-CJ"></a>亲近供养，<a id="a-CK"></a>于五百佛法中，<a id="a-CL"></a>行布施，<a id="a-CM"></a>持戒、<a id="a-CN"></a>忍辱、<a id="a-CO"></a>精进、<a id="a-CP"></a>禅定，<a id="a-CQ"></a>无般若波罗蜜，<a id="a-CR"></a>无方便力故，<a id="a-CS"></a>行别异相，<a id="a-CT"></a>作是念：<a id="a-CU"></a>是布施、<a id="a-CV"></a>是持戒、<a id="a-CW"></a>是忍辱、<a id="a-CX"></a>是精进、<a id="a-CY"></a>是禅定。<a id="a-CZ"></a>无般若波罗蜜，<a id="a-Ca"></a>无方便力故，<a id="a-Cb"></a>布施、<a id="a-Cc"></a>持戒、<a id="a-Cd"></a>忍辱、<a id="a-Ce"></a>精进、<a id="a-Cf"></a>禅定，<a id="a-Cg"></a>行异别相；<a id="a-Ch"></a>行异别相故，<a id="a-Ci"></a>不得无异相；<a id="a-Cj"></a>不得无异相故，<a id="a-Ck"></a>不得入菩萨位；<a id="a-Cl"></a>不得入菩萨位故，<a id="a-Cm"></a>得须陀洹果乃至阿罗汉果。<a id="a-Cn"></a>舍利弗，<a id="a-Co"></a>菩萨摩诃萨虽有道，<a id="a-Cp"></a>若空、<a id="a-Cq"></a>若无相、<a id="a-Cr"></a>若无作法，<a id="a-Cs"></a>远离般若波罗蜜，<a id="a-Ct"></a>无方便力故，<a id="a-Cu"></a>便于实际作证，<a id="a-Cv"></a>取声闻乘。<a id="a-Cw"></a>”</p>
  <p id="aCx">舍利弗白佛言：<a id="a-Cy"></a>“世尊，<a id="a-Cz"></a>何因缘故，<a id="a-D0"></a>俱行空、<a id="a-D1"></a>无相、<a id="a-D2"></a>无作法，<a id="a-D3"></a>远离方便力故，<a id="a-D4"></a>于实际作证取声闻乘？<a id="a-D5"></a>菩萨摩诃萨亦修空、<a id="a-D6"></a>无相、<a id="a-D7"></a>无作法，<a id="a-D8"></a>有方便力故，<a id="a-D9"></a>得阿耨多罗三藐三菩提？<a id="a-DA"></a>”</p>
  <p id="aDB">佛告舍利弗：<a id="a-DC"></a>“有菩萨远离萨婆若心，<a id="a-DD"></a>修空、<a id="a-DE"></a>无相、<a id="a-DF"></a>无作法，<a id="a-DG"></a>无方便力故，<a id="a-DH"></a>取声闻乘。<a id="a-DI"></a>舍利弗，<a id="a-DJ"></a>复有菩萨摩诃萨，<a id="a-DK"></a>不远离萨婆若心，<a id="a-DL"></a>修空、<a id="a-DM"></a>无相、<a id="a-DN"></a>无作法，<a id="a-DO"></a>有方便力故，<a id="a-DP"></a>入菩萨位，<a id="a-DQ"></a>得阿耨多罗三藐三菩提。<a id="a-DR"></a>舍利弗，<a id="a-DS"></a>譬如有鸟，<a id="a-DT"></a>身长百由旬，<a id="a-DU"></a>若二百、<a id="a-DV"></a>三百由旬，<a id="a-DW"></a>而无有翅；<a id="a-DX"></a>从三十三天，<a id="a-DY"></a>自投阎浮提。<a id="a-DZ"></a>舍利弗，<a id="a-Da"></a>于汝意云何？<a id="a-Db"></a>是鸟中道作是念：<a id="a-Dc"></a>‘欲还上三十三天。<a id="a-Dd"></a>’能得还不？<a id="a-De"></a>”</p>
  <p id="aDf">“不得也！<a id="a-Dg"></a>世尊。<a id="a-Dh"></a>”</p>
  <p id="aDi">“舍利弗，<a id="a-Dj"></a>是鸟复作是愿：<a id="a-Dk"></a>‘到阎浮提，<a id="a-Dl"></a>欲使身不痛不恼。<a id="a-Dm"></a>’舍利弗，<a id="a-Dn"></a>于汝意云何？<a id="a-Do"></a>是鸟得不痛不恼不？<a id="a-Dp"></a>”</p>
  <p id="aDq">舍利弗言：<a id="a-Dr"></a>“不得也！<a id="a-Ds"></a>世尊，<a id="a-Dt"></a>是鸟到地，<a id="a-Du"></a>若痛、<a id="a-Dv"></a>若恼，<a id="a-Dw"></a>若死、<a id="a-Dx"></a>若死等苦。<a id="a-Dy"></a>何以故？<a id="a-Dz"></a>世尊，<a id="a-E0"></a>是鸟身大而无翅故。<a id="a-E1"></a>”</p>
  <p id="aE2">“舍利弗，<a id="a-E3"></a>菩萨摩诃萨亦如是，<a id="a-E4"></a>虽如恒河沙等劫修布施、<a id="a-E5"></a>持戒、<a id="a-E6"></a>忍辱、<a id="a-E7"></a>精进、<a id="a-E8"></a>禅定，<a id="a-E9"></a>发大事，<a id="a-EA"></a>生大心，<a id="a-EB"></a>为得阿耨多罗三藐三菩提故，<a id="a-EC"></a>受无量愿。<a id="a-ED"></a>是菩萨远离般若波罗蜜，<a id="a-EE"></a>方便力故，<a id="a-EF"></a>若堕阿罗汉，<a id="a-EG"></a>若堕辟支佛道。<a id="a-EH"></a>何以故？<a id="a-EI"></a>是菩萨远离萨婆若心，<a id="a-EJ"></a>布施、<a id="a-EK"></a>持戒、<a id="a-EL"></a>忍辱、<a id="a-EM"></a>精进、<a id="a-EN"></a>禅定，<a id="a-EO"></a>无般若波罗蜜，<a id="a-EP"></a>无方便力故，<a id="a-EQ"></a>堕声闻地，<a id="a-ER"></a>若辟支佛道中。<a id="a-ES"></a>舍利弗，<a id="a-ET"></a>菩萨摩诃萨虽念过去、<a id="a-EU"></a>未来、<a id="a-EV"></a>现在诸佛，<a id="a-EW"></a>持戒、<a id="a-EX"></a>禅定、<a id="a-EY"></a>智慧、<a id="a-EZ"></a>解脱、<a id="a-Ea"></a>解脱知见，<a id="a-Eb"></a>取相受持。<a id="a-Ec"></a>是人不知不解诸佛戒、<a id="a-Ed"></a>定、<a id="a-Ee"></a>慧、<a id="a-Ef"></a>解脱、<a id="a-Eg"></a>解脱知见，<a id="a-Eh"></a>但闻空、<a id="a-Ei"></a>无相、<a id="a-Ej"></a>无作名字声，<a id="a-Ek"></a>而取名字声回向阿耨多罗三藐三菩提。<a id="a-El"></a>菩萨摩诃萨若如是回向，<a id="a-Em"></a>住声闻、<a id="a-En"></a>辟支佛地中，<a id="a-Eo"></a>不能得过。<a id="a-Ep"></a>何以故？<a id="a-Eq"></a>远离般若波罗蜜及方便力，<a id="a-Er"></a>持诸善根，<a id="a-Es"></a>回向阿耨多罗三藐三菩提故。<a id="a-Et"></a>舍利弗，<a id="a-Eu"></a>有菩萨摩诃萨从初发意已来，<a id="a-Ev"></a>不远离萨婆若心，<a id="a-Ew"></a>行布施、<a id="a-Ex"></a>持戒、<a id="a-Ey"></a>忍辱、<a id="a-Ez"></a>精进、<a id="a-F0"></a>禅定，<a id="a-F1"></a>不远离般若波罗蜜及方便力故，<a id="a-F2"></a>不取相。<a id="a-F3"></a>于过去、<a id="a-F4"></a>未来、<a id="a-F5"></a>现在诸佛戒、<a id="a-F6"></a>定、<a id="a-F7"></a>慧、<a id="a-F8"></a>解脱、<a id="a-F9"></a>解脱知见，<a id="a-FA"></a>不取空解脱门相，<a id="a-FB"></a>不取无相、<a id="a-FC"></a>无作解脱门相。<a id="a-FD"></a>舍利弗，<a id="a-FE"></a>当知是菩萨摩诃萨，<a id="a-FF"></a>不堕声闻、<a id="a-FG"></a>辟支佛道，<a id="a-FH"></a>直至阿耨多罗三藐三菩提。<a id="a-FI"></a>何以故？<a id="a-FJ"></a>是菩萨摩诃萨从初发心已来，<a id="a-FK"></a>行布施不取相，<a id="a-FL"></a>持戒、<a id="a-FM"></a>忍辱、<a id="a-FN"></a>精进、<a id="a-FO"></a>禅定不取相；<a id="a-FP"></a>过去、<a id="a-FQ"></a>未来、<a id="a-FR"></a>现在诸佛戒、<a id="a-FS"></a>定、<a id="a-FT"></a>慧、<a id="a-FU"></a>解脱、<a id="a-FV"></a>解脱知见不取相。<a id="a-FW"></a>舍利弗，<a id="a-FX"></a>是名菩萨方便力，<a id="a-FY"></a>以离相心行布施、<a id="a-FZ"></a>持戒、<a id="a-Fa"></a>忍辱、<a id="a-Fb"></a>精进、<a id="a-Fc"></a>禅定，<a id="a-Fd"></a>乃至离相心行一切种智。<a id="a-Fe"></a>”</p>
  <p id="aFf">舍利弗白佛言：<a id="a-Fg"></a>“世尊，<a id="a-Fh"></a>如我解佛所说义，<a id="a-Fi"></a>若菩萨摩诃萨，<a id="a-Fj"></a>不远离般若波罗蜜、<a id="a-Fk"></a>方便力，<a id="a-Fl"></a>当知是菩萨近阿耨多罗三藐三菩提。<a id="a-Fm"></a>何以故？<a id="a-Fn"></a>是菩萨摩诃萨，<a id="a-Fo"></a>从初发心已来，<a id="a-Fp"></a>无法可知，<a id="a-Fq"></a>若色，<a id="a-Fr"></a>若受、<a id="a-Fs"></a>想、<a id="a-Ft"></a>行、<a id="a-Fu"></a>识，<a id="a-Fv"></a>乃至一切种智。<a id="a-Fw"></a>世尊，<a id="a-Fx"></a>有求菩萨道善男子、<a id="a-Fy"></a>善女人，<a id="a-Fz"></a>远离般若波罗蜜、<a id="a-G0"></a>方便力，<a id="a-G1"></a>当知是人于阿耨多罗三藐三菩提，<a id="a-G2"></a>或得、<a id="a-G3"></a>或不得。<a id="a-G4"></a>何以故？<a id="a-G5"></a>世尊，<a id="a-G6"></a>是求菩萨道善男子、<a id="a-G7"></a>善女人，<a id="a-G8"></a>所有布施皆取相，<a id="a-G9"></a>所有持戒、<a id="a-GA"></a>忍辱、<a id="a-GB"></a>精进、<a id="a-GC"></a>禅定皆取相。<a id="a-GD"></a>以是故，<a id="a-GE"></a>是善男子、<a id="a-GF"></a>善女人，<a id="a-GG"></a>于阿耨多罗三藐三菩提不定。<a id="a-GH"></a>世尊，<a id="a-GI"></a>以是因缘故，<a id="a-GJ"></a>菩萨摩诃萨欲得阿耨多罗三藐三菩提，<a id="a-GK"></a>不应远离般若波罗蜜、<a id="a-GL"></a>方便力。<a id="a-GM"></a>是菩萨摩诃萨，<a id="a-GN"></a>住般若波罗蜜、<a id="a-GO"></a>方便力中，<a id="a-GP"></a>以无得无相心，<a id="a-GQ"></a>应修布施、<a id="a-GR"></a>持戒、<a id="a-GS"></a>忍辱、<a id="a-GT"></a>精进、<a id="a-GU"></a>禅定，<a id="a-GV"></a>乃至以无得无相心，<a id="a-GW"></a>应修一切种智。<a id="a-GX"></a>”</p>
  <p id="aGY">【论】释曰：<a id="a-GZ"></a>诸天子欢喜，<a id="a-Ga"></a>以末栴檀香，<a id="a-Gb"></a>散佛及须菩提上。<a id="a-Gc"></a>叹言：<a id="a-Gd"></a>希有！<a id="a-Ge"></a>世尊，<a id="a-Gf"></a>须菩提以如来如随佛生者。<a id="a-Gg"></a>诸天子意谓：<a id="a-Gh"></a>须菩提智慧力故，<a id="a-Gi"></a>令一切法皆如佛法，<a id="a-Gj"></a>是故说随佛生。<a id="a-Gk"></a>须菩提知诸天子心，<a id="a-Gl"></a>少贵尚是诸法如，<a id="a-Gm"></a>是故须菩提欲断诸天子心故，<a id="a-Gn"></a>说是如毕竟空相，<a id="a-Go"></a>以四种破著如心。<a id="a-Gp"></a>所谓须菩提不在色中，<a id="a-Gq"></a>不在色如中；<a id="a-Gr"></a>不以色等，<a id="a-Gs"></a>不以色等如；<a id="a-Gt"></a>不离色等，<a id="a-Gu"></a>不离色等如，<a id="a-Gv"></a>随佛生。<a id="a-Gw"></a>佛此中自说因缘：<a id="a-Gx"></a>此法皆空不可得。<a id="a-Gy"></a>舍利弗言：<a id="a-Gz"></a>世尊，<a id="a-H0"></a>是如甚深，<a id="a-H1"></a>是如中但色等法不可得，<a id="a-H2"></a>何况色等法如当可得？</p>
  <p id="aH3">问曰：<a id="a-H4"></a>何者是色等法？<a id="a-H5"></a>何者是色等法如？</p>
  <p id="aH6">答曰：<a id="a-H7"></a>色等法，<a id="a-H8"></a>眼所见等诸法；<a id="a-H9"></a>如，<a id="a-HA"></a>名色等法实相不虚诳。<a id="a-HB"></a>人于色等如法中错谬故，<a id="a-HC"></a>或起不善业堕恶道中，<a id="a-HD"></a>或起善业生于人天中，<a id="a-HE"></a>终归磨灭，<a id="a-HF"></a>还生诸苦；<a id="a-HG"></a>或起无漏业，<a id="a-HH"></a>应求大利而取小乘，<a id="a-HI"></a>不得毕竟清净如相故。<a id="a-HJ"></a>色等法皆是作法，<a id="a-HK"></a>有为虚妄，<a id="a-HL"></a>从颠倒生，<a id="a-HM"></a>凡夫所忆想分别行处，<a id="a-HN"></a>是故色等法虚妄，<a id="a-HO"></a>不即是如。<a id="a-HP"></a>知色等法如实故即是如，<a id="a-HQ"></a>因色等法得如名，<a id="a-HR"></a>是故言不离色等法得如。<a id="a-HS"></a>色等法入如中，<a id="a-HT"></a>皆一相无异，<a id="a-HU"></a>是故须菩提谦言：<a id="a-HV"></a>非但我随佛生，<a id="a-HW"></a>一切法亦如是相。<a id="a-HX"></a>舍利弗赞叹须菩提所说：<a id="a-HY"></a>色等法亦毕竟空，<a id="a-HZ"></a>何况如！<a id="a-Ha"></a>因若空，<a id="a-Hb"></a>何况果！<a id="a-Hc"></a>闻如是甚深如相，<a id="a-Hd"></a>众生各得道利益。</p>
  <p id="aHe">问曰：<a id="a-Hf"></a>是般若波罗蜜为菩萨说，<a id="a-Hg"></a>何故六千人成阿罗汉道？</p>
  <p id="aHh">答曰：<a id="a-Hi"></a>佛知必有难者，<a id="a-Hj"></a>自为舍利弗说因缘：<a id="a-Hk"></a>是人无般若波罗蜜，<a id="a-Hl"></a>无方便力；<a id="a-Hm"></a>过去作功德，<a id="a-Hn"></a>无方便故，<a id="a-Ho"></a>邪行不正。<a id="a-Hp"></a>是人离般若波罗蜜故，<a id="a-Hq"></a>深著善法，<a id="a-Hr"></a>今从佛闻般若波罗蜜，<a id="a-Hs"></a>深厌世间，<a id="a-Ht"></a>慈悲心薄故求自利，<a id="a-Hu"></a>不受一切法，<a id="a-Hv"></a>即得阿罗汉，<a id="a-Hw"></a>于般若无咎！<a id="a-Hx"></a>如人持器诣海随器大小，<a id="a-Hy"></a>各自取足。</p>
  <p id="aHz">问曰：<a id="a-I0"></a>如经说六千菩萨，<a id="a-I1"></a>无般若波罗蜜、<a id="a-I2"></a>方便力故，<a id="a-I3"></a>行五波罗蜜，<a id="a-I4"></a>不得是无分别法，<a id="a-I5"></a>作阿罗汉。<a id="a-I6"></a>若一切圣人，<a id="a-I7"></a>皆得无为法，<a id="a-I8"></a>无为法即是无分别，<a id="a-I9"></a>何以此中说不得无分别法作阿罗汉？</p>
  <p id="aIA">答曰：<a id="a-IB"></a>非说今世听法时，<a id="a-IC"></a>乃是过去五百世时，<a id="a-ID"></a>不得般若方便，<a id="a-IE"></a>修集五波罗蜜功德，<a id="a-IF"></a>以是故言，<a id="a-IG"></a>不得无分别。<a id="a-IH"></a>失菩萨信等五根，<a id="a-II"></a>失菩萨信等五根故，<a id="a-IJ"></a>虽闻般若，<a id="a-IK"></a>不得如菩萨所闻，<a id="a-IL"></a>即于实际作证。</p>
  <p id="aIM">问曰：<a id="a-IN"></a>俱行空、<a id="a-IO"></a>无相、<a id="a-IP"></a>无作，<a id="a-IQ"></a>何以一人得作佛？<a id="a-IR"></a>一人作阿罗汉？</p>
  <p id="aIS">答曰：<a id="a-IT"></a>虽有种种因缘，<a id="a-IU"></a>得阿罗汉大因缘，<a id="a-IV"></a>所谓离萨婆若心，<a id="a-IW"></a>行空等故。<a id="a-IX"></a>大鸟者，<a id="a-IY"></a>金翅鸟于诸天，<a id="a-IZ"></a>如此间人鸟雀等无异。<a id="a-Ia"></a>是鸟所以不来者，<a id="a-Ib"></a>此鸟食龙，<a id="a-Ic"></a>翅出毒风，<a id="a-Id"></a>扇一切眼失明故。<a id="a-Ie"></a>是鸟初出[穀-禾+卵]，<a id="a-If"></a>羽翼未成，<a id="a-Ig"></a>意欲飞去，<a id="a-Ih"></a>即时堕落。<a id="a-Ii"></a>中道心悔，<a id="a-Ij"></a>我未应飞，<a id="a-Ik"></a>欲还住本天，<a id="a-Il"></a>上舍摩梨树上。<a id="a-Im"></a>是鸟身大，<a id="a-In"></a>羽翼未成，<a id="a-Io"></a>不能举身。<a id="a-Ip"></a>鸟身，<a id="a-Iq"></a>是菩萨身。<a id="a-Ir"></a>大者，<a id="a-Is"></a>世世广集五波罗蜜功德，<a id="a-It"></a>无两翅者，<a id="a-Iu"></a>是无般若波罗蜜、<a id="a-Iv"></a>无方便。<a id="a-Iw"></a>须弥山者，<a id="a-Ix"></a>是三界。<a id="a-Iy"></a>虚空，<a id="a-Iz"></a>是无量佛法。<a id="a-J0"></a>未应飞而飞者，<a id="a-J1"></a>是菩萨功德未成满，<a id="a-J2"></a>欲行菩萨三解脱门，<a id="a-J3"></a>欲游无量佛法虚空中，<a id="a-J4"></a>而自退没，<a id="a-J5"></a>是心虽欲愿作佛而不能得。<a id="a-J6"></a>若死者，<a id="a-J7"></a>是阿罗汉道；<a id="a-J8"></a>死等者，<a id="a-J9"></a>辟支佛道。<a id="a-JA"></a>若痛若恼者，<a id="a-JB"></a>失菩萨本愿功德。<a id="a-JC"></a>佛自结句，<a id="a-JD"></a>乃至住是无得无相心中应布施等。<a id="a-JE"></a>此经中合喻，<a id="a-JF"></a>义自明了，<a id="a-JG"></a>故不说。</p>
  <p id="aJH">【经】尔时，<a id="a-JI"></a>欲、<a id="a-JJ"></a>色界诸天子白佛言：<a id="a-JK"></a>“世尊，<a id="a-JL"></a>阿耨多罗三藐三菩提难得！<a id="a-JM"></a>何以故？<a id="a-JN"></a>是菩萨摩诃萨，<a id="a-JO"></a>应知一切诸法已，<a id="a-JP"></a>得阿耨多罗三藐三菩提，<a id="a-JQ"></a>是法亦不可得。<a id="a-JR"></a>”</p>
  <p id="aJS">佛言：<a id="a-JT"></a>“如是，<a id="a-JU"></a>如是。<a id="a-JV"></a>诸天子，<a id="a-JW"></a>阿耨多罗三藐三菩提难得，<a id="a-JX"></a>我亦得一切法、<a id="a-JY"></a>一切种智已，<a id="a-JZ"></a>得阿耨多罗三藐三菩提，<a id="a-Ja"></a>亦无所得、<a id="a-Jb"></a>无能知、<a id="a-Jc"></a>无可知，<a id="a-Jd"></a>亦无知者。<a id="a-Je"></a>何以故？<a id="a-Jf"></a>诸法毕竟净故。<a id="a-Jg"></a>”</p>
  <p id="aJh">须菩提白佛言：<a id="a-Ji"></a>“世尊，<a id="a-Jj"></a>如佛所说，<a id="a-Jk"></a>阿耨多罗三藐三菩提难得；<a id="a-Jl"></a>如我解佛所说义，<a id="a-Jm"></a>我心思惟，<a id="a-Jn"></a>是阿耨多罗三藐三菩提易得。<a id="a-Jo"></a>何以故？<a id="a-Jp"></a>无有得阿耨多罗三藐三菩提者，<a id="a-Jq"></a>亦无可得法。<a id="a-Jr"></a>一切法、<a id="a-Js"></a>一切法相空，<a id="a-Jt"></a>无法可得，<a id="a-Ju"></a>无能得者。<a id="a-Jv"></a>何以故？<a id="a-Jw"></a>一切法空故，<a id="a-Jx"></a>亦无法可增，<a id="a-Jy"></a>亦无法可减。<a id="a-Jz"></a>所谓布施、<a id="a-K0"></a>持戒、<a id="a-K1"></a>忍辱、<a id="a-K2"></a>精进、<a id="a-K3"></a>禅定，<a id="a-K4"></a>乃至一切种智，<a id="a-K5"></a>是法皆无可得者，<a id="a-K6"></a>无能得者。<a id="a-K7"></a>世尊，<a id="a-K8"></a>以是因缘故，<a id="a-K9"></a>我意谓阿耨多罗三藐三菩提为易得。<a id="a-KA"></a>何以故？<a id="a-KB"></a>世尊，<a id="a-KC"></a>色、<a id="a-KD"></a>色相空，<a id="a-KE"></a>受想行识、<a id="a-KF"></a>识相空，<a id="a-KG"></a>乃至一切种智、<a id="a-KH"></a>一切种智相空。<a id="a-KI"></a>”</p>
  <p id="aKJ">舍利弗语须菩提：<a id="a-KK"></a>“若一切法空如虚空，<a id="a-KL"></a>虚空不作是念：<a id="a-KM"></a>‘我当得阿耨多罗三藐三菩提。<a id="a-KN"></a>’若菩萨摩诃萨信解一切法空如虚空，<a id="a-KO"></a>是阿耨多罗三藐三菩提易得者，<a id="a-KP"></a>今恒河沙等诸菩萨摩诃萨求阿耨多罗三藐三菩提，<a id="a-KQ"></a>何以故退还？<a id="a-KR"></a>须菩提，<a id="a-KS"></a>以是故，<a id="a-KT"></a>知阿耨多罗三藐三菩提不易得。<a id="a-KU"></a>”</p>
  <p id="aKV">须菩提语舍利弗：<a id="a-KW"></a>“于意云何？<a id="a-KX"></a>色于阿耨多罗三藐三菩提退还不？<a id="a-KY"></a>”</p>
  <p id="aKZ">舍利弗言：<a id="a-Ka"></a>“不。<a id="a-Kb"></a>”</p>
  <p id="aKc">“受、<a id="a-Kd"></a>想、<a id="a-Ke"></a>行、<a id="a-Kf"></a>识，<a id="a-Kg"></a>于阿耨多罗三藐三菩提退还不？<a id="a-Kh"></a>”</p>
  <p id="aKi">舍利弗言：<a id="a-Kj"></a>“不。<a id="a-Kk"></a>”</p>
  <p id="aKl">“乃至一切种智，<a id="a-Km"></a>于阿耨多罗三藐三菩提退还不？<a id="a-Kn"></a>”</p>
  <p id="aKo">舍利弗言：<a id="a-Kp"></a>“不。<a id="a-Kq"></a>”</p>
  <p id="aKr">“离色有法于阿耨多罗三藐三菩提退还不？<a id="a-Ks"></a>”</p>
  <p id="aKt">舍利弗言：<a id="a-Ku"></a>“不。<a id="a-Kv"></a>”</p>
  <p id="aKw">离受、<a id="a-Kx"></a>想、<a id="a-Ky"></a>行、<a id="a-Kz"></a>识，<a id="a-L0"></a>有法于阿耨多罗三藐三菩提退还不？<a id="a-L1"></a>”</p>
  <p id="aL2">舍利弗言：<a id="a-L3"></a>“不。<a id="a-L4"></a>”</p>
  <p id="aL5">“乃至离一切种智，<a id="a-L6"></a>有法于阿耨多罗三藐三菩提退还不？<a id="a-L7"></a>”</p>
  <p id="aL8">舍利弗言：<a id="a-L9"></a>“不。<a id="a-LA"></a>”</p>
  <p id="aLB">“舍利弗，<a id="a-LC"></a>于意云何？<a id="a-LD"></a>色如相，<a id="a-LE"></a>于阿耨多罗三藐三菩提退还不？<a id="a-LF"></a>”</p>
  <p id="aLG">舍利弗言：<a id="a-LH"></a>“不。<a id="a-LI"></a>”</p>
  <p id="aLJ">“受、<a id="a-LK"></a>想、<a id="a-LL"></a>行、<a id="a-LM"></a>识如相，<a id="a-LN"></a>乃至一切种智如相，<a id="a-LO"></a>于阿耨多罗三藐三菩提退还不？<a id="a-LP"></a>”</p>
  <p id="aLQ">舍利弗言：<a id="a-LR"></a>“不。<a id="a-LS"></a>”</p>
  <p id="aLT">“离色如相，<a id="a-LU"></a>有法于阿耨多罗三藐三菩提退还不？<a id="a-LV"></a>”</p>
  <p id="aLW">舍利弗言：<a id="a-LX"></a>“不。<a id="a-LY"></a>”</p>
  <p id="aLZ">“离受、<a id="a-La"></a>想、<a id="a-Lb"></a>行、<a id="a-Lc"></a>识如相，<a id="a-Ld"></a>乃至离一切种智如相，<a id="a-Le"></a>有法于阿耨多罗三藐三菩提退还不？<a id="a-Lf"></a>”</p>
  <p id="aLg">舍利弗言：<a id="a-Lh"></a>“不。<a id="a-Li"></a>”</p>
  <p id="aLj">“舍利弗，<a id="a-Lk"></a>于意云何？<a id="a-Ll"></a>如，<a id="a-Lm"></a>于阿耨多罗三藐三菩提退还不？<a id="a-Ln"></a>”</p>
  <p id="aLo">舍利弗言：<a id="a-Lp"></a>“不。<a id="a-Lq"></a>”</p>
  <p id="aLr">“法性、<a id="a-Ls"></a>法住、<a id="a-Lt"></a>法位、<a id="a-Lu"></a>实际、<a id="a-Lv"></a>不可思议性，<a id="a-Lw"></a>于阿耨多罗三藐三菩提退还不？<a id="a-Lx"></a>”</p>
  <p id="aLy">舍利弗言：<a id="a-Lz"></a>“不。<a id="a-M0"></a>”</p>
  <p id="aM1">“舍利弗，<a id="a-M2"></a>于意云何？<a id="a-M3"></a>离如，<a id="a-M4"></a>有法于阿耨多罗三藐三菩提退还不？<a id="a-M5"></a>”</p>
  <p id="aM6">舍利弗言：<a id="a-M7"></a>“不。<a id="a-M8"></a>”</p>
  <p id="aM9">“离法性、<a id="a-MA"></a>法住、<a id="a-MB"></a>法位、<a id="a-MC"></a>实际、<a id="a-MD"></a>不可思议性，<a id="a-ME"></a>有法于阿耨多罗三藐三菩提退还不？<a id="a-MF"></a>”</p>
  <p id="aMG">舍利弗言：<a id="a-MH"></a>“不。<a id="a-MI"></a>”</p>
  <p id="aMJ">须菩提语舍利弗：<a id="a-MK"></a>“诸法毕竟不可得，<a id="a-ML"></a>何等法于阿耨多罗三藐三菩提退还？<a id="a-MM"></a>”</p>
  <p id="aMN">舍利弗语须菩提：<a id="a-MO"></a>“如须菩提所说，<a id="a-MP"></a>是法忍中，<a id="a-MQ"></a>无有菩萨于阿耨多罗三藐三菩提退还者。<a id="a-MR"></a>若不退还，<a id="a-MS"></a>佛说求道者有三种：<a id="a-MT"></a>阿罗汉道、<a id="a-MU"></a>辟支佛道、<a id="a-MV"></a>佛道，<a id="a-MW"></a>是三种为无分别。<a id="a-MX"></a>如须菩提说，<a id="a-MY"></a>独有一菩萨求佛道！<a id="a-MZ"></a>”</p>
  <p id="aMa">是时，<a id="a-Mb"></a>富楼那弥多罗尼子语舍利弗：<a id="a-Mc"></a>“应当问须菩提：<a id="a-Md"></a>为有一菩萨乘不？<a id="a-Me"></a>”</p>
  <p id="aMf">尔时，<a id="a-Mg"></a>舍利弗问须菩提：<a id="a-Mh"></a>“须菩提，<a id="a-Mi"></a>为欲说有一菩萨乘？<a id="a-Mj"></a>”</p>
  <p id="aMk">须菩提语舍利弗：<a id="a-Ml"></a>“于诸法如中，<a id="a-Mm"></a>欲使有三种人，<a id="a-Mn"></a>声闻乘、<a id="a-Mo"></a>辟支佛乘、<a id="a-Mp"></a>佛乘耶？<a id="a-Mq"></a>”</p>
  <p id="aMr">舍利弗言：<a id="a-Ms"></a>“不也。<a id="a-Mt"></a>”</p>
  <p id="aMu">“舍利弗，<a id="a-Mv"></a>三乘分别中，<a id="a-Mw"></a>有如可得不？<a id="a-Mx"></a>”</p>
  <p id="aMy">舍利弗言：<a id="a-Mz"></a>“不也。<a id="a-N0"></a>”</p>
  <p id="aN1">“舍利弗，<a id="a-N2"></a>是如有若一相、<a id="a-N3"></a>若二相、<a id="a-N4"></a>若三相不？<a id="a-N5"></a>”</p>
  <p id="aN6">舍利弗言：<a id="a-N7"></a>“不也。<a id="a-N8"></a>”</p>
  <p id="aN9">“舍利弗，<a id="a-NA"></a>汝欲于如中，<a id="a-NB"></a>乃至有一菩萨不？<a id="a-NC"></a>”</p>
  <p id="aND">舍利弗言：<a id="a-NE"></a>“不也。<a id="a-NF"></a>”</p>
  <p id="aNG">“如是四种中，<a id="a-NH"></a>三乘人不可得。<a id="a-NI"></a>舍利弗，<a id="a-NJ"></a>云何作是念：<a id="a-NK"></a>是求声闻乘人，<a id="a-NL"></a>是求辟支佛乘人，<a id="a-NM"></a>是求佛乘人？<a id="a-NN"></a>舍利弗，<a id="a-NO"></a>菩萨摩诃萨，<a id="a-NP"></a>闻是诸法如相，<a id="a-NQ"></a>心不惊、<a id="a-NR"></a>不没、<a id="a-NS"></a>不悔、<a id="a-NT"></a>不疑，<a id="a-NU"></a>是名菩萨摩诃萨，<a id="a-NV"></a>能成就阿耨多罗三藐三菩提。<a id="a-NW"></a>”</p>
  <p id="aNX">尔时，<a id="a-NY"></a>佛赞须菩提言：<a id="a-NZ"></a>“善哉！<a id="a-Na"></a>善哉！<a id="a-Nb"></a>须菩提，<a id="a-Nc"></a>汝所说者，<a id="a-Nd"></a>皆是佛力。<a id="a-Ne"></a>须菩提，<a id="a-Nf"></a>若菩萨摩诃萨，<a id="a-Ng"></a>闻说是如，<a id="a-Nh"></a>无有诸法别异，<a id="a-Ni"></a>心不惊、<a id="a-Nj"></a>不怖、<a id="a-Nk"></a>不畏、<a id="a-Nl"></a>不难、<a id="a-Nm"></a>不没、<a id="a-Nn"></a>不悔，<a id="a-No"></a>当知是菩萨能成就阿耨多罗三藐三菩提。<a id="a-Np"></a>”</p>
  <p id="aNq">舍利弗白佛言：<a id="a-Nr"></a>“世尊，<a id="a-Ns"></a>成就何等菩提？<a id="a-Nt"></a>”</p>
  <p id="aNu">佛言：<a id="a-Nv"></a>“成就佛阿耨多罗三藐三菩提。<a id="a-Nw"></a>”</p>
  <p id="aNx">【论】释曰：<a id="a-Ny"></a>尔时，<a id="a-Nz"></a>诸天子作是念，<a id="a-O0"></a>白佛言：<a id="a-O1"></a>世尊，<a id="a-O2"></a>阿耨多罗三藐三菩提难得！<a id="a-O3"></a>何以故？<a id="a-O4"></a>一切法毕竟空，<a id="a-O5"></a>而菩萨求佛道，<a id="a-O6"></a>观行修集，<a id="a-O7"></a>成佛度众生，<a id="a-O8"></a>是法亦不可得。<a id="a-O9"></a>佛可其言，<a id="a-OA"></a>自身为证：<a id="a-OB"></a>我坐道场，<a id="a-OC"></a>以一切种得一切法，<a id="a-OD"></a>亦无一定相可得。<a id="a-OE"></a>须菩提言：<a id="a-OF"></a>世尊，<a id="a-OG"></a>如我意，<a id="a-OH"></a>阿耨多罗三藐三菩提易得，<a id="a-OI"></a>一切法毕竟常空故，<a id="a-OJ"></a>是中无得者、<a id="a-OK"></a>无可得法、<a id="a-OL"></a>无障无碍、<a id="a-OM"></a>无所修、<a id="a-ON"></a>无所断故。</p>
  <p id="aOO">尔时，<a id="a-OP"></a>舍利弗言：<a id="a-OQ"></a>若佛道易得者，<a id="a-OR"></a>何以故恒河沙等无量菩萨求佛道，<a id="a-OS"></a>若一若二作佛，<a id="a-OT"></a>余者皆退还？<a id="a-OU"></a>须菩提答舍利弗：<a id="a-OV"></a>色于阿耨多罗三藐三菩提退还不？<a id="a-OW"></a>受、<a id="a-OX"></a>想、<a id="a-OY"></a>行、<a id="a-OZ"></a>识，<a id="a-Oa"></a>乃至一切种智退还不？<a id="a-Ob"></a>答曰：<a id="a-Oc"></a>不也！<a id="a-Od"></a>何以故？<a id="a-Oe"></a>色等法毕竟空，<a id="a-Of"></a>无有退还；<a id="a-Og"></a>色等法如无二相，<a id="a-Oh"></a>亦无分别故无退还。<a id="a-Oi"></a>离色等法，<a id="a-Oj"></a>更有法退还不？<a id="a-Ok"></a>答言离色等更无有法，<a id="a-Ol"></a>是故言不也。<a id="a-Om"></a>离色等法如，<a id="a-On"></a>更有法退还不？<a id="a-Oo"></a>答言如破色等法已，<a id="a-Op"></a>如亦自空，<a id="a-Oq"></a>是故言不。<a id="a-Or"></a>法性、<a id="a-Os"></a>法位，<a id="a-Ot"></a>乃至不可思议性，<a id="a-Ou"></a>亦如是。</p>
  <p id="aOv">须菩提语舍利弗：<a id="a-Ow"></a>若法无退还，<a id="a-Ox"></a>何以故言如恒河沙等菩萨退还？<a id="a-Oy"></a>舍利弗答：<a id="a-Oz"></a>如须菩提所说，<a id="a-P0"></a>法忍中则无退还。<a id="a-P1"></a>法忍者，<a id="a-P2"></a>是法门、<a id="a-P3"></a>法修、<a id="a-P4"></a>法行。<a id="a-P5"></a>入须菩提所说法门中，<a id="a-P6"></a>则无退还；<a id="a-P7"></a>出是法门，<a id="a-P8"></a>则有退还。<a id="a-P9"></a>舍利弗虽见受须菩提语，<a id="a-PA"></a>亦自引佛法作难：<a id="a-PB"></a>若无退者，<a id="a-PC"></a>尽当作佛，<a id="a-PD"></a>何以说有三乘？<a id="a-PE"></a>须菩提还以如相四句破三乘。<a id="a-PF"></a>佛叹须菩提：<a id="a-PG"></a>善哉！<a id="a-PH"></a>若菩萨闻如中无三乘分别，<a id="a-PI"></a>不恐怖，<a id="a-PJ"></a>是菩萨即能成无上道。</p>
  <p id="aPK">问曰：<a id="a-PL"></a>若佛说菩萨成阿耨多罗三藐三菩提，<a id="a-PM"></a>舍利弗何以故问成就何等菩提？</p>
  <p id="aPN">答曰：<a id="a-PO"></a>各各有无上，<a id="a-PP"></a>舍利弗疑故，<a id="a-PQ"></a>问何等道无上，<a id="a-PR"></a>答大乘无上。</p>
  <p id="aPS">复次，<a id="a-PT"></a>须菩提以毕竟空智慧，<a id="a-PU"></a>破著三乘心，<a id="a-PV"></a>佛赞善哉！<a id="a-PW"></a>须菩提言：<a id="a-PX"></a>菩萨闻是，<a id="a-PY"></a>心不没、<a id="a-PZ"></a>不怖，<a id="a-Pa"></a>则能成就阿耨多罗三藐三菩提。<a id="a-Pb"></a>舍利弗问：<a id="a-Pc"></a>三乘菩提无定相，<a id="a-Pd"></a>今言成就菩提，<a id="a-Pe"></a>成何等菩提？<a id="a-Pf"></a>佛言：<a id="a-Pg"></a>成就佛阿耨多罗三藐三菩提。<a id="a-Ph"></a>若入毕竟空门，<a id="a-Pi"></a>一切法尽一相；<a id="a-Pj"></a>若出毕竟空，<a id="a-Pk"></a>三乘则有异。<a id="a-Pl"></a>今佛分别诸法故，<a id="a-Pm"></a>说有上、<a id="a-Pn"></a>中、<a id="a-Po"></a>下乘，<a id="a-Pp"></a>不为毕竟空故说。</p>
  <p id="aPq">【经】须菩提白佛言：<a id="a-Pr"></a>“世尊，<a id="a-Ps"></a>若菩萨摩诃萨，<a id="a-Pt"></a>欲成就阿耨多罗三藐三菩提，<a id="a-Pu"></a>应云何行？<a id="a-Pv"></a>”</p>
  <p id="aPw">佛言：<a id="a-Px"></a>“应起等心，<a id="a-Py"></a>于一切众生亦等心与语，<a id="a-Pz"></a>无有偏党；<a id="a-Q0"></a>于一切众生中起大慈心，<a id="a-Q1"></a>亦以大慈心与语；<a id="a-Q2"></a>于一切众生中下意，<a id="a-Q3"></a>亦以下意与语；<a id="a-Q4"></a>于一切众生中应生安隐心，<a id="a-Q5"></a>亦以安隐心与语；<a id="a-Q6"></a>于一切众生中应生无碍心，<a id="a-Q7"></a>亦以无碍心与语；<a id="a-Q8"></a>于一切众生中应生无恼心，<a id="a-Q9"></a>亦以无恼心与语；<a id="a-QA"></a>于一切众生中应生爱敬心，<a id="a-QB"></a>如父、<a id="a-QC"></a>如母，<a id="a-QD"></a>如兄、<a id="a-QE"></a>如弟，<a id="a-QF"></a>如姊、<a id="a-QG"></a>如妹，<a id="a-QH"></a>如儿子、<a id="a-QI"></a>亲族、<a id="a-QJ"></a>知识，<a id="a-QK"></a>亦以爱敬心与语。<a id="a-QL"></a>是菩萨摩诃萨，<a id="a-QM"></a>应自不杀生，<a id="a-QN"></a>亦教人不杀生，<a id="a-QO"></a>赞不杀生法，<a id="a-QP"></a>欢喜赞叹诸不杀者；<a id="a-QQ"></a>乃至自行不邪见，<a id="a-QR"></a>亦教他人不行邪见，<a id="a-QS"></a>赞不邪见法，<a id="a-QT"></a>欢喜赞叹不邪见者。<a id="a-QU"></a>如是，<a id="a-QV"></a>须菩提，<a id="a-QW"></a>菩萨摩诃萨欲成就阿耨多罗三藐三菩提，<a id="a-QX"></a>当如是行！</p>
  <p id="aQY">“复次，<a id="a-QZ"></a>须菩提，<a id="a-Qa"></a>菩萨摩诃萨欲成就阿耨多罗三藐三菩提，<a id="a-Qb"></a>应自行初禅，<a id="a-Qc"></a>亦教他人行初禅，<a id="a-Qd"></a>赞叹行初禅法，<a id="a-Qe"></a>欢喜赞叹行初禅者；<a id="a-Qf"></a>二禅、<a id="a-Qg"></a>三禅、<a id="a-Qh"></a>四禅，<a id="a-Qi"></a>亦如是。</p>
  <p id="aQj">“复次，<a id="a-Qk"></a>须菩提，<a id="a-Ql"></a>菩萨摩诃萨欲成就阿耨多罗三藐三菩提，<a id="a-Qm"></a>应自行慈心，<a id="a-Qn"></a>亦教人行慈心，<a id="a-Qo"></a>赞叹行慈心法，<a id="a-Qp"></a>欢喜赞叹行慈心者；<a id="a-Qq"></a>悲、<a id="a-Qr"></a>喜、<a id="a-Qs"></a>舍心，<a id="a-Qt"></a>亦如是。<a id="a-Qu"></a>自行虚空处，<a id="a-Qv"></a>亦教人行虚空处，<a id="a-Qw"></a>赞叹行虚空处法，<a id="a-Qx"></a>欢喜赞叹行虚空处者；<a id="a-Qy"></a>识处、<a id="a-Qz"></a>无所有处、<a id="a-R0"></a>非有想非无想处，<a id="a-R1"></a>亦如是。<a id="a-R2"></a>自具足檀波罗蜜，<a id="a-R3"></a>亦教人具足檀，<a id="a-R4"></a>赞叹具足檀法，<a id="a-R5"></a>欢喜赞叹具足檀波罗蜜者；<a id="a-R6"></a>尸罗、<a id="a-R7"></a>羼提、<a id="a-R8"></a>毗梨耶、<a id="a-R9"></a>禅、<a id="a-RA"></a>般若波罗蜜，<a id="a-RB"></a>亦如是。</p>
  <p id="aRC">“复次，<a id="a-RD"></a>菩萨摩诃萨欲成就阿耨多罗三藐三菩提，<a id="a-RE"></a>自行内空，<a id="a-RF"></a>亦教人行内空，<a id="a-RG"></a>赞叹行内空法，<a id="a-RH"></a>欢喜赞叹行内空者；<a id="a-RI"></a>乃至无法有法空，<a id="a-RJ"></a>亦如是。<a id="a-RK"></a>自行四念处，<a id="a-RL"></a>亦教人行四念处，<a id="a-RM"></a>赞叹行四念处法，<a id="a-RN"></a>欢喜赞叹行四念处者；<a id="a-RO"></a>乃至八圣道分，<a id="a-RP"></a>亦如是。<a id="a-RQ"></a>自修空三昧、<a id="a-RR"></a>无相、<a id="a-RS"></a>无作三昧，<a id="a-RT"></a>亦教人修空、<a id="a-RU"></a>无相、<a id="a-RV"></a>无作三昧，<a id="a-RW"></a>赞叹修空、<a id="a-RX"></a>无相、<a id="a-RY"></a>无作三昧法，<a id="a-RZ"></a>欢喜赞叹修空、<a id="a-Ra"></a>无相、<a id="a-Rb"></a>无作三昧者。<a id="a-Rc"></a>自行八背舍，<a id="a-Rd"></a>亦教人行八背舍，<a id="a-Re"></a>赞叹行八背舍法，<a id="a-Rf"></a>欢喜赞叹行八背舍者。<a id="a-Rg"></a>自行九次第定，<a id="a-Rh"></a>亦教人行九次第定，<a id="a-Ri"></a>赞叹行九次第定法，<a id="a-Rj"></a>欢喜赞叹行九次第定者。<a id="a-Rk"></a>自具足佛十力，<a id="a-Rl"></a>亦教人具足佛十力，<a id="a-Rm"></a>赞叹具足佛十力法，<a id="a-Rn"></a>欢喜赞叹具足佛十力者。<a id="a-Ro"></a>自行四无所畏、<a id="a-Rp"></a>四无碍智、<a id="a-Rq"></a>十八不共法，<a id="a-Rr"></a>大慈大悲，<a id="a-Rs"></a>亦教人行四无所畏，<a id="a-Rt"></a>乃至大慈大悲，<a id="a-Ru"></a>赞叹行四无所畏，<a id="a-Rv"></a>乃至大慈大悲法，<a id="a-Rw"></a>欢喜赞叹行四无所畏，<a id="a-Rx"></a>乃至大慈大悲者。<a id="a-Ry"></a>自逆顺观十二因缘，<a id="a-Rz"></a>亦教人逆顺观十二因缘，<a id="a-S0"></a>赞叹逆顺观十二因缘法，<a id="a-S1"></a>欢喜赞叹逆顺观十二因缘者。<a id="a-S2"></a>须菩提，<a id="a-S3"></a>菩萨摩诃萨欲成就阿耨多罗三藐三菩提，<a id="a-S4"></a>应如是行！</p>
  <p id="aS5">“复次，<a id="a-S6"></a>须菩提，<a id="a-S7"></a>菩萨摩诃萨欲成就阿耨多罗三藐三菩提，<a id="a-S8"></a>自应知苦、<a id="a-S9"></a>断集、<a id="a-SA"></a>证灭、<a id="a-SB"></a>修道，<a id="a-SC"></a>亦教人知苦、<a id="a-SD"></a>断集、<a id="a-SE"></a>证灭、<a id="a-SF"></a>修道，<a id="a-SG"></a>赞叹知苦、<a id="a-SH"></a>断集、<a id="a-SI"></a>证灭、<a id="a-SJ"></a>修道法，<a id="a-SK"></a>欢喜赞叹知苦、<a id="a-SL"></a>断集、<a id="a-SM"></a>证灭、<a id="a-SN"></a>修道者。<a id="a-SO"></a>自生须陀洹果，<a id="a-SP"></a>证智而不证实际，<a id="a-SQ"></a>亦教人著须陀洹果中，<a id="a-SR"></a>赞叹须陀洹果法，<a id="a-SS"></a>欢喜赞叹得须陀洹果者；<a id="a-ST"></a>斯陀含果、<a id="a-SU"></a>阿那含果、<a id="a-SV"></a>阿罗汉果，<a id="a-SW"></a>亦如是。<a id="a-SX"></a>自生辟支佛道，<a id="a-SY"></a>证知而不证辟支佛道，<a id="a-SZ"></a>亦教人著辟支佛道中，<a id="a-Sa"></a>赞叹辟支佛道法，<a id="a-Sb"></a>欢喜赞叹得辟支佛道者。<a id="a-Sc"></a>自入菩萨位，<a id="a-Sd"></a>亦教人入菩萨位，<a id="a-Se"></a>赞叹菩萨位法，<a id="a-Sf"></a>欢喜赞叹入菩萨位者。<a id="a-Sg"></a>自净佛世界、<a id="a-Sh"></a>成就众生，<a id="a-Si"></a>亦教人净佛世界、<a id="a-Sj"></a>成就众生，<a id="a-Sk"></a>赞叹净佛世界、<a id="a-Sl"></a>成就众生法，<a id="a-Sm"></a>欢喜赞叹净佛世界、<a id="a-Sn"></a>成就众生者。<a id="a-So"></a>自起菩萨神通，<a id="a-Sp"></a>亦教人起菩萨神通，<a id="a-Sq"></a>赞叹菩萨神通法，<a id="a-Sr"></a>欢喜赞叹起菩萨神通者。<a id="a-Ss"></a>自生一切种智，<a id="a-St"></a>亦教人生一切种智，<a id="a-Su"></a>赞叹生一切种智法，<a id="a-Sv"></a>欢喜赞叹生一切种智者。<a id="a-Sw"></a>自断一切结使习，<a id="a-Sx"></a>亦教人断一切结使习，<a id="a-Sy"></a>赞叹断一切结使习法，<a id="a-Sz"></a>欢喜赞叹断一切结使习者。<a id="a-T0"></a>须菩提，<a id="a-T1"></a>菩萨摩诃萨欲成就阿耨多罗三藐三菩提，<a id="a-T2"></a>菩萨应如是行！</p>
  <p id="aT3">“复次，<a id="a-T4"></a>须菩提，<a id="a-T5"></a>菩萨摩诃萨欲成就阿耨多罗三藐三菩提，<a id="a-T6"></a>自取寿命成就，<a id="a-T7"></a>亦教人取寿命成就，<a id="a-T8"></a>赞叹取寿命成就法，<a id="a-T9"></a>欢喜赞叹取寿命成就者；<a id="a-TA"></a>自成就法住，<a id="a-TB"></a>亦教人成就法住法，<a id="a-TC"></a>赞叹成就法住法，<a id="a-TD"></a>欢喜赞叹成就法住者。<a id="a-TE"></a>须菩提，<a id="a-TF"></a>菩萨摩诃萨欲成就阿耨多罗三藐三菩提，<a id="a-TG"></a>应如是行，<a id="a-TH"></a>亦应如是学般若波罗蜜方便力！<a id="a-TI"></a>是菩萨如是学、<a id="a-TJ"></a>如是行时，<a id="a-TK"></a>当得无碍色，<a id="a-TL"></a>得无碍受、<a id="a-TM"></a>想、<a id="a-TN"></a>行、<a id="a-TO"></a>识，<a id="a-TP"></a>乃至得无碍法住。<a id="a-TQ"></a>何以故？<a id="a-TR"></a>是菩萨摩诃萨从本已来，<a id="a-TS"></a>不受色，<a id="a-TT"></a>不受受、<a id="a-TU"></a>想、<a id="a-TV"></a>行、<a id="a-TW"></a>识，<a id="a-TX"></a>乃至不受一切种智。<a id="a-TY"></a>何以故？<a id="a-TZ"></a>色不受者为非色，<a id="a-Ta"></a>乃至一切种智不受者为非一切种智。<a id="a-Tb"></a>”</p>
  <p id="aTc">说是菩萨行品时，<a id="a-Td"></a>二千菩萨得无生法忍。</p>
  <p id="aTe">【论】释曰：<a id="a-Tf"></a>须菩提问菩萨欲成无上道者，<a id="a-Tg"></a>云何应行？<a id="a-Th"></a>佛答：<a id="a-Ti"></a>应起等心，<a id="a-Tj"></a>于一切众生无有偏党。<a id="a-Tk"></a>五众和合，<a id="a-Tl"></a>假名众生，<a id="a-Tm"></a>如车、<a id="a-Tn"></a>如林。<a id="a-To"></a>一切众生者，<a id="a-Tp"></a>尽举十方六道，<a id="a-Tq"></a>无有遗余。<a id="a-Tr"></a>一切众生法，<a id="a-Ts"></a>各行三分：<a id="a-Tt"></a>怨、<a id="a-Tu"></a>亲、<a id="a-Tv"></a>中人。<a id="a-Tw"></a>佛今教菩萨等心，<a id="a-Tx"></a>一切众生皆有亲爱想，<a id="a-Ty"></a>莫生怨心，<a id="a-Tz"></a>莫生中人心。</p>
  <p id="aU0">复次，<a id="a-U1"></a>众生有二种，<a id="a-U2"></a>爱及憎。<a id="a-U3"></a>佛言：<a id="a-U4"></a>于一切众生，<a id="a-U5"></a>离是二心，<a id="a-U6"></a>莫生憎、<a id="a-U7"></a>爱。<a id="a-U8"></a>爱者贪欲，<a id="a-U9"></a>烦恼心不应行，<a id="a-UA"></a>当行慈爱心。<a id="a-UB"></a>世间法，<a id="a-UC"></a>爱念妻子、<a id="a-UD"></a>牛马等；<a id="a-UE"></a>憎恶怨贼等。<a id="a-UF"></a>菩萨转此世间法，<a id="a-UG"></a>但行慈爱心于一切众生。</p>
  <p id="aUH">复次，<a id="a-UI"></a>等心者，<a id="a-UJ"></a>菩萨生法喜，<a id="a-UK"></a>于一切众生，<a id="a-UL"></a>欲令皆至佛道。<a id="a-UM"></a>菩萨自舍憎、<a id="a-UN"></a>爱心，<a id="a-UO"></a>亦舍众生憎、<a id="a-UP"></a>爱心加己。<a id="a-UQ"></a>世间有三种人：<a id="a-UR"></a>恶、<a id="a-US"></a>大恶、<a id="a-UT"></a>恶中恶，<a id="a-UU"></a>善、<a id="a-UV"></a>大善、<a id="a-UW"></a>善中善。<a id="a-UX"></a>恶者，<a id="a-UY"></a>如人以恶事加己，<a id="a-UZ"></a>还报之以恶事。<a id="a-Ua"></a>诸佛法于一切众生平等心，<a id="a-Ub"></a>不应起恶念，<a id="a-Uc"></a>何况起身行、<a id="a-Ud"></a>口行？<a id="a-Ue"></a>大恶者，<a id="a-Uf"></a>如无人侵己，<a id="a-Ug"></a>而以恶加人。<a id="a-Uh"></a>恶中恶者，<a id="a-Ui"></a>如人以好心供给慈念，<a id="a-Uj"></a>而反以恶心毁害，<a id="a-Uk"></a>如是等恶，<a id="a-Ul"></a>名恶中恶。<a id="a-Um"></a>善者，<a id="a-Un"></a>如人以好事于己，<a id="a-Uo"></a>还以善报。<a id="a-Up"></a>大善者，<a id="a-Uq"></a>如人于己无善，<a id="a-Ur"></a>而以善事利益。<a id="a-Us"></a>善中善者，<a id="a-Ut"></a>如人以恶害于己，<a id="a-Uu"></a>而以善事乃至身命供养，<a id="a-Uv"></a>是名善中善。<a id="a-Uw"></a>菩萨舍是三恶，<a id="a-Ux"></a>过是二种善，<a id="a-Uy"></a>行第六心于一切众生。</p>
  <p id="aUz">问曰：<a id="a-V0"></a>是菩萨未得法身，<a id="a-V1"></a>云何能行是心？</p>
  <p id="aV2">答曰：<a id="a-V3"></a>是菩萨求无上道，<a id="a-V4"></a>应行无上法，<a id="a-V5"></a>受如是难为苦行，<a id="a-V6"></a>乃成无上道；<a id="a-V7"></a>譬如贾客，<a id="a-V8"></a>于险道中备受诸苦，<a id="a-V9"></a>乃得大利。</p>
  <p id="aVA">复次，<a id="a-VB"></a>是菩萨闻佛法正体，<a id="a-VC"></a>所谓毕竟空，<a id="a-VD"></a>无我、<a id="a-VE"></a>无我所，<a id="a-VF"></a>无一定实法，<a id="a-VG"></a>所见、<a id="a-VH"></a>所闻、<a id="a-VI"></a>所知，<a id="a-VJ"></a>皆是虚诳，<a id="a-VK"></a>如幻、<a id="a-VL"></a>如梦；<a id="a-VM"></a>深信是法故，<a id="a-VN"></a>能以身命供养怨贼。</p>
  <p id="aVO">复次，<a id="a-VP"></a>菩萨知此身，<a id="a-VQ"></a>从罪业烦恼颠倒因缘生；<a id="a-VR"></a>所见、<a id="a-VS"></a>所闻，<a id="a-VT"></a>皆是虚诳罪垢之本。<a id="a-VU"></a>若有人来欲加害于我，<a id="a-VV"></a>我宜欢喜受之，<a id="a-VW"></a>以此弊身而得无上道利，<a id="a-VX"></a>何为不与？</p>
  <p id="aVY">复次，<a id="a-VZ"></a>菩萨发心，<a id="a-Va"></a>深爱众生，<a id="a-Vb"></a>欲利益故，<a id="a-Vc"></a>自以己身供养怨贼，<a id="a-Vd"></a>欲令众生效己所行。<a id="a-Ve"></a>以有众生，<a id="a-Vf"></a>说法教者不必肯受故，<a id="a-Vg"></a>以身教令其信受。</p>
  <p id="aVh">复次，<a id="a-Vi"></a>多有人发意求无上道而身行不称，<a id="a-Vj"></a>亦以是故，<a id="a-Vk"></a>菩萨以身教之，<a id="a-Vl"></a>令坚心行此难事。<a id="a-Vm"></a>欲求无上道，<a id="a-Vn"></a>当行善中善法，<a id="a-Vo"></a>为此难事，<a id="a-Vp"></a>尔乃可得。<a id="a-Vq"></a>如是等无量因缘，<a id="a-Vr"></a>自以身命供养怨贼。</p>
  <p id="aVs">问曰：<a id="a-Vt"></a>等心、<a id="a-Vu"></a>慈心，<a id="a-Vv"></a>有何异？</p>
  <p id="aVw">答曰：<a id="a-Vx"></a>等心者，<a id="a-Vy"></a>是四无量心；<a id="a-Vz"></a>慈心者，<a id="a-W0"></a>是一无量。<a id="a-W1"></a>有人言：<a id="a-W2"></a>“初舍怨亲是等心，<a id="a-W3"></a>后加愍念是慈心。<a id="a-W4"></a>”</p>
  <p id="aW5">复次，<a id="a-W6"></a>有人言：<a id="a-W7"></a>“等心者，<a id="a-W8"></a>观众生如如、<a id="a-W9"></a>实际、<a id="a-WA"></a>法性，<a id="a-WB"></a>是法皆无为，<a id="a-WC"></a>无量故等；<a id="a-WD"></a>爱念众生，<a id="a-WE"></a>是名慈心。<a id="a-WF"></a>”所以不说悲心，<a id="a-WG"></a>有悲心或忧念众生，<a id="a-WH"></a>积集此心，<a id="a-WI"></a>心则退没。<a id="a-WJ"></a>或有众生不受菩萨悲念，<a id="a-WK"></a>言：<a id="a-WL"></a>汝何以不自忧其身而念他人？<a id="a-WM"></a>慈心无如是事，<a id="a-WN"></a>易摄众生故，<a id="a-WO"></a>但说慈心。</p>
  <p id="aWP">问曰：<a id="a-WQ"></a>若众生有三种，<a id="a-WR"></a>上、<a id="a-WS"></a>中、<a id="a-WT"></a>下，<a id="a-WU"></a>菩萨福德智慧积集故，<a id="a-WV"></a>应是大人，<a id="a-WW"></a>云何言于一切众生中起下意？</p>
  <p id="aWX">答曰：<a id="a-WY"></a>菩萨作是念：<a id="a-WZ"></a>一切法无常，<a id="a-Wa"></a>一切众生上、<a id="a-Wb"></a>中、<a id="a-Wc"></a>下，<a id="a-Wd"></a>皆归磨灭，<a id="a-We"></a>是中何者是大？<a id="a-Wf"></a>何者是小？<a id="a-Wg"></a>人以世法故有大小。</p>
  <p id="aWh">复次，<a id="a-Wi"></a>大小不定，<a id="a-Wj"></a>此国以为大，<a id="a-Wk"></a>余国以为小；<a id="a-Wl"></a>于此为大，<a id="a-Wm"></a>于彼为小；<a id="a-Wn"></a>如今世卑贱，<a id="a-Wo"></a>后世为天王。<a id="a-Wp"></a>如是业因缘，<a id="a-Wq"></a>在世间轮转，<a id="a-Wr"></a>贵贱大小无定；<a id="a-Ws"></a>如水火贵贱随时，<a id="a-Wt"></a>用舍无定。</p>
  <p id="aWu">复次，<a id="a-Wv"></a>菩萨虽有功德，<a id="a-Ww"></a>知是功德毕竟空，<a id="a-Wx"></a>如幻、<a id="a-Wy"></a>如梦，<a id="a-Wz"></a>不著此功德，<a id="a-X0"></a>不有是大小。</p>
  <p id="aX1">复次，<a id="a-X2"></a>一切众生中，<a id="a-X3"></a>有佛道因缘者，<a id="a-X4"></a>唯佛能知。<a id="a-X5"></a>菩萨作是念：<a id="a-X6"></a>若我小众生形貌才能，<a id="a-X7"></a>以此事轻者，<a id="a-X8"></a>则为轻未来佛，<a id="a-X9"></a>若轻佛则为永了。</p>
  <p id="aXA">复次，<a id="a-XB"></a>菩萨作是念：<a id="a-XC"></a>我誓度一切众生，<a id="a-XD"></a>若众生无所得，<a id="a-XE"></a>我则孤负众生。<a id="a-XF"></a>譬如主人请客，<a id="a-XG"></a>则应敬客而自卑；<a id="a-XH"></a>若无所供设，<a id="a-XI"></a>是则负愧于客。</p>
  <p id="aXJ">复次，<a id="a-XK"></a>以自大心故，<a id="a-XL"></a>则喜生瞋恚，<a id="a-XM"></a>憍慢是瞋之本，<a id="a-XN"></a>瞋是一切重罪之根。<a id="a-XO"></a>若菩萨于众生起下心，<a id="a-XP"></a>众生若骂、<a id="a-XQ"></a>若打，<a id="a-XR"></a>则无恚恨。<a id="a-XS"></a>譬如大家打奴，<a id="a-XT"></a>奴不敢瞋恨。<a id="a-XU"></a>若菩萨自高，<a id="a-XV"></a>下意众生者，<a id="a-XW"></a>众生侵害，<a id="a-XX"></a>忿然生怒，<a id="a-XY"></a>如奴打大家，<a id="a-XZ"></a>则起瞋怒。<a id="a-Xa"></a>下意有如是等种种利益故，<a id="a-Xb"></a>菩萨应当行。</p>
  <p id="aXc">安隐心者，<a id="a-Xd"></a>与今世、<a id="a-Xe"></a>后世、<a id="a-Xf"></a>究竟乐，<a id="a-Xg"></a>非如父母、<a id="a-Xh"></a>知识与现世乐。<a id="a-Xi"></a>菩萨若以等心、<a id="a-Xj"></a>慈心、<a id="a-Xk"></a>下心利益众生时，<a id="a-Xl"></a>若有不知恩人来恼菩萨，<a id="a-Xm"></a>不信所行，<a id="a-Xn"></a>谓为欺诳，<a id="a-Xo"></a>为求名故，<a id="a-Xp"></a>无有实事；<a id="a-Xq"></a>又为魔所使，<a id="a-Xr"></a>来恼菩萨，<a id="a-Xs"></a>恶中之恶，<a id="a-Xt"></a>不识恩分；<a id="a-Xu"></a>菩萨等心，<a id="a-Xv"></a>于此通达无碍，<a id="a-Xw"></a>得是无碍心已，<a id="a-Xx"></a>众生虽有大罪大过，<a id="a-Xy"></a>但欲利益，<a id="a-Xz"></a>不生恼心。<a id="a-Y0"></a>慈心、<a id="a-Y1"></a>安隐，<a id="a-Y2"></a>无碍、<a id="a-Y3"></a>不恼心。<a id="a-Y4"></a>譬如孝子爱敬父母，<a id="a-Y5"></a>如兄、<a id="a-Y6"></a>如弟，<a id="a-Y7"></a>如姊妹、<a id="a-Y8"></a>儿女，<a id="a-Y9"></a>无淫欲心而生爱敬慈念。<a id="a-YA"></a>世人但能爱敬所亲，<a id="a-YB"></a>菩萨普及一切。<a id="a-YC"></a>得是柔软清净好心，<a id="a-YD"></a>名众生忍，<a id="a-YE"></a>是法忍初门。<a id="a-YF"></a>次行十善道，<a id="a-YG"></a>十善道有佛无佛，<a id="a-YH"></a>世间常有是善法教。<a id="a-YI"></a>菩萨先以四十种行，<a id="a-YJ"></a>行是十善道。<a id="a-YK"></a>何以故？<a id="a-YL"></a>是菩萨深念善法，<a id="a-YM"></a>心慈众生故。<a id="a-YN"></a>离欲凡夫法有十二事，<a id="a-YO"></a>亦以四十八种行。<a id="a-YP"></a>六波罗蜜乃至法住，<a id="a-YQ"></a>是客法，<a id="a-YR"></a>有佛说则有菩萨行。<a id="a-YS"></a>上来旧法、<a id="a-YT"></a>客法，<a id="a-YU"></a>本末具足，<a id="a-YV"></a>今世得善法，<a id="a-YW"></a>智慧无碍，<a id="a-YX"></a>舍身得法身无碍，<a id="a-YY"></a>随意至十方教化众生，<a id="a-YZ"></a>于十方佛前修集善法。</p>
  <p id="aYa">闻是法时，<a id="a-Yb"></a>二千菩萨得无生法忍者，<a id="a-Yc"></a>是品说如微妙深法，<a id="a-Yd"></a>亦说有行，<a id="a-Ye"></a>善门、<a id="a-Yf"></a>智门，<a id="a-Yg"></a>二行具足。<a id="a-Yh"></a>但说如法，<a id="a-Yi"></a>所利少；<a id="a-Yj"></a>若说有法，<a id="a-Yk"></a>所利亦少；<a id="a-Yl"></a>今说有无二法具足故，<a id="a-Ym"></a>得无生忍。<a id="a-Yn"></a>譬如二轮具足故，<a id="a-Yo"></a>能有所至。<a id="a-Yp"></a>此中善说二谛故，<a id="a-Yq"></a>二千菩萨得无生法忍。</p>
 </body>
</html>