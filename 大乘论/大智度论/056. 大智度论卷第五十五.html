<!doctype html>
<html id="z3IBVHVu6" data-ver="2178">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第五十五</h1>
  <h2 id="a2">释如幻品第二十八（经作幻听品）</h2>
  <p id="a3">【经】尔时，<a id="a-4"></a>诸天子心念：<a id="a-5"></a>“应用何等人听须菩提所说？<a id="a-6"></a>”</p>
  <p id="a7">须菩提知诸天子心所念，<a id="a-8"></a>语诸天子言：<a id="a-9"></a>“如幻化人听法，<a id="a-A"></a>我应用如是人。<a id="a-B"></a>何以故？<a id="a-C"></a>如是人无闻、<a id="a-D"></a>无听、<a id="a-E"></a>无知、<a id="a-F"></a>无证故。<a id="a-G"></a>”</p>
  <p id="aH">诸天子语须菩提：<a id="a-I"></a>“是众生如幻、<a id="a-J"></a>如化，<a id="a-K"></a>听法者亦如幻、<a id="a-L"></a>如化耶？<a id="a-M"></a>”</p>
  <p id="aN">“如是，<a id="a-O"></a>如是。<a id="a-P"></a>诸天子，<a id="a-Q"></a>众生如幻，<a id="a-R"></a>听法者亦如幻；<a id="a-S"></a>众生如化，<a id="a-T"></a>听法者亦如化。<a id="a-U"></a>诸天子，<a id="a-V"></a>我如幻、<a id="a-W"></a>如梦，<a id="a-X"></a>众生乃至知者、<a id="a-Y"></a>见者，<a id="a-Z"></a>亦如幻、<a id="a-a"></a>如梦。<a id="a-b"></a>诸天子，<a id="a-c"></a>色如幻、<a id="a-d"></a>如梦，<a id="a-e"></a>受、<a id="a-f"></a>想、<a id="a-g"></a>行、<a id="a-h"></a>识如幻、<a id="a-i"></a>如梦。<a id="a-j"></a>眼乃至意触因缘生受，<a id="a-k"></a>如幻、<a id="a-l"></a>如梦。<a id="a-m"></a>内空乃至无法有法空，<a id="a-n"></a>檀波罗蜜乃至般若波罗蜜，<a id="a-o"></a>如幻、<a id="a-p"></a>如梦。<a id="a-q"></a>诸天子，<a id="a-r"></a>四念处乃至十八不共法，<a id="a-s"></a>如幻、<a id="a-t"></a>如梦。<a id="a-u"></a>须陀洹果如幻、<a id="a-v"></a>如梦，<a id="a-w"></a>斯陀含果、<a id="a-x"></a>阿那含果、<a id="a-y"></a>阿罗汉果、<a id="a-z"></a>辟支佛道，<a id="a-10"></a>如幻、<a id="a-11"></a>如梦。<a id="a-12"></a>诸天子，<a id="a-13"></a>佛道如幻、<a id="a-14"></a>如梦。<a id="a-15"></a>”</p>
  <p id="a16">尔时，<a id="a-17"></a>诸天子问须菩提：<a id="a-18"></a>“汝说佛道如幻、<a id="a-19"></a>如梦，<a id="a-1A"></a>汝说涅槃亦复如幻、<a id="a-1B"></a>如梦耶？<a id="a-1C"></a>”</p>
  <p id="a1D">须菩提语诸天子：<a id="a-1E"></a>“我说佛道如幻、<a id="a-1F"></a>如梦，<a id="a-1G"></a>我说涅槃亦如幻、<a id="a-1H"></a>如梦；<a id="a-1I"></a>若当有法胜于涅槃者，<a id="a-1J"></a>我说亦复如幻、<a id="a-1K"></a>如梦。<a id="a-1L"></a>何以故？<a id="a-1M"></a>诸天子，<a id="a-1N"></a>是幻梦、<a id="a-1O"></a>涅槃，<a id="a-1P"></a>不二不别。<a id="a-1Q"></a>”</p>
  <p id="a1R">【论】问曰：<a id="a-1S"></a>上已说如幻、<a id="a-1T"></a>如梦，<a id="a-1U"></a>无说者、<a id="a-1V"></a>无听者，<a id="a-1W"></a>今何以复问应用何等人，<a id="a-1X"></a>随须菩提意听法者？</p>
  <p id="a1Y">答曰：<a id="a-1Z"></a>诸天子先言须菩提所说不可解，<a id="a-1a"></a>此中须菩提说幻化人喻。<a id="a-1b"></a>今诸天子更作是念：<a id="a-1c"></a>何等人听，<a id="a-1d"></a>与须菩提所说相应，<a id="a-1e"></a>能信受行得道果？<a id="a-1f"></a>须菩提答：<a id="a-1g"></a>如幻化人听者，<a id="a-1h"></a>则与我说法相应。</p>
  <p id="a1i">问曰：<a id="a-1j"></a>是化人无心心数法，<a id="a-1k"></a>不能听受，<a id="a-1l"></a>何用说法？</p>
  <p id="a1m">答曰：<a id="a-1n"></a>非即使幻化人听，<a id="a-1o"></a>但欲令行者于诸法用心无所著。<a id="a-1p"></a>如幻化人，<a id="a-1q"></a>是幻化人无闻亦无证；<a id="a-1r"></a>众生如幻、<a id="a-1s"></a>如梦，<a id="a-1t"></a>听法亦如幻、<a id="a-1u"></a>如梦。<a id="a-1v"></a>众生者说法人，<a id="a-1w"></a>听法者是受法人。<a id="a-1x"></a>须菩提言：<a id="a-1y"></a>不但说法者、<a id="a-1z"></a>听法者如幻、<a id="a-20"></a>如梦，<a id="a-21"></a>我乃至知者、<a id="a-22"></a>见者，<a id="a-23"></a>皆如幻、<a id="a-24"></a>如梦。<a id="a-25"></a>色亦如幻、<a id="a-26"></a>如梦，<a id="a-27"></a>乃至涅槃如幻、<a id="a-28"></a>如梦，<a id="a-29"></a>即是所说法如幻、<a id="a-2A"></a>如梦。</p>
  <p id="a2B">一切众生中，<a id="a-2C"></a>佛为第一；<a id="a-2D"></a>一切诸法中，<a id="a-2E"></a>涅槃第一。<a id="a-2F"></a>闻是二事如幻、<a id="a-2G"></a>如梦，<a id="a-2H"></a>心则惊疑：<a id="a-2I"></a>佛及涅槃最上最妙，<a id="a-2J"></a>云何如幻、<a id="a-2K"></a>如梦？<a id="a-2L"></a>以是故，<a id="a-2M"></a>更重问其事：<a id="a-2N"></a>佛及涅槃审如幻、<a id="a-2O"></a>如梦耶？<a id="a-2P"></a>须菩提将无误说！<a id="a-2Q"></a>我等将无谬听！<a id="a-2R"></a>是以更定问。<a id="a-2S"></a>须菩提语诸天子：<a id="a-2T"></a>我说佛及涅槃，<a id="a-2U"></a>正自如幻、<a id="a-2V"></a>如梦。<a id="a-2W"></a>是二法虽妙，<a id="a-2X"></a>皆从虚妄法出故空。<a id="a-2Y"></a>所以者何？<a id="a-2Z"></a>从虚妄法故有涅槃，<a id="a-2a"></a>从福德智慧故有佛，<a id="a-2b"></a>是二法属因缘，<a id="a-2c"></a>无有实定，<a id="a-2d"></a>如念佛、<a id="a-2e"></a>念法义中说。<a id="a-2f"></a>须菩提作是念：<a id="a-2g"></a>般若波罗蜜力，<a id="a-2h"></a>假令有法胜涅槃者，<a id="a-2i"></a>能令如幻，<a id="a-2j"></a>何况涅槃！<a id="a-2k"></a>何以故？<a id="a-2l"></a>涅槃一切忧愁苦恼毕竟灭，<a id="a-2m"></a>以是故，<a id="a-2n"></a>无有法胜涅槃者。</p>
  <p id="a2o">问曰：<a id="a-2p"></a>若无法胜涅槃者，<a id="a-2q"></a>何以故说若有法胜涅槃，<a id="a-2r"></a>亦复如幻？</p>
  <p id="a2s">答曰：<a id="a-2t"></a>譬喻法，<a id="a-2u"></a>或以实事，<a id="a-2v"></a>或时假设，<a id="a-2w"></a>随因缘故说。<a id="a-2x"></a>如佛言：<a id="a-2y"></a>若令树木解我所说者，<a id="a-2z"></a>我亦记言得须陀洹。<a id="a-30"></a>但树木无因缘可解，<a id="a-31"></a>佛为解悟人意故，<a id="a-32"></a>引此喻耳！<a id="a-33"></a>涅槃是一切法中究竟无上法，<a id="a-34"></a>如众川万流大海为上，<a id="a-35"></a>诸山之中须弥为上，<a id="a-36"></a>一切法中虚空为上。<a id="a-37"></a>涅槃亦如是，<a id="a-38"></a>无有老病死苦，<a id="a-39"></a>无有邪见、<a id="a-3A"></a>贪、<a id="a-3B"></a>恚等诸衰，<a id="a-3C"></a>无有爱别离苦，<a id="a-3D"></a>无怨憎会苦，<a id="a-3E"></a>无所求不得苦，<a id="a-3F"></a>无常虚诳败坏变异等一切皆无。<a id="a-3G"></a>以要言之，<a id="a-3H"></a>涅槃是一切苦尽，<a id="a-3I"></a>毕竟常乐，<a id="a-3J"></a>十方诸佛、<a id="a-3K"></a>菩萨弟子众所归处，<a id="a-3L"></a>安隐常乐，<a id="a-3M"></a>无过是者，<a id="a-3N"></a>终不为魔王魔人所破。<a id="a-3O"></a>如阿毗昙中说：<a id="a-3P"></a>有上法者，<a id="a-3Q"></a>一切有为法及虚空，<a id="a-3R"></a>非智缘尽；<a id="a-3S"></a>无上法者，<a id="a-3T"></a>智缘尽，<a id="a-3U"></a>所谓涅槃。<a id="a-3V"></a>是故知无法胜涅槃者。<a id="a-3W"></a>须菩提美般若波罗蜜力大故，<a id="a-3X"></a>言若有法胜涅槃者，<a id="a-3Y"></a>是亦如幻。<a id="a-3Z"></a>譬如大热铁丸，<a id="a-3a"></a>以著擘起毳上，<a id="a-3b"></a>直烧下过，<a id="a-3c"></a>热势无损，<a id="a-3d"></a>但更无可烧者。<a id="a-3e"></a>般若波罗蜜智慧，<a id="a-3f"></a>破一切有法，<a id="a-3g"></a>乃至涅槃，<a id="a-3h"></a>直过无碍，<a id="a-3i"></a>智力不减，<a id="a-3j"></a>直更无法可破。<a id="a-3k"></a>是故言设有法胜涅槃，<a id="a-3l"></a>智慧力亦能破。</p>
  <p id="a3m">【经】尔时，<a id="a-3n"></a>慧命舍利弗、<a id="a-3o"></a>摩诃目揵连、<a id="a-3p"></a>摩诃拘絺罗、<a id="a-3q"></a>摩诃迦旃延、<a id="a-3r"></a>富楼那弥多罗尼子、<a id="a-3s"></a>摩诃迦葉，<a id="a-3t"></a>及无数千菩萨，<a id="a-3u"></a>问须菩提：<a id="a-3v"></a>“般若波罗蜜，<a id="a-3w"></a>如是甚深难见、<a id="a-3x"></a>难解难知，<a id="a-3y"></a>寂灭微妙，<a id="a-3z"></a>谁当受者？<a id="a-40"></a>”</p>
  <p id="a41">尔时，<a id="a-42"></a>阿难语大弟子及诸菩萨：<a id="a-43"></a>“阿鞞跋致诸菩萨摩诃萨，<a id="a-44"></a>能受是甚深难见、<a id="a-45"></a>难解难知，<a id="a-46"></a>寂灭微妙般若波罗蜜。<a id="a-47"></a>正见成就人，<a id="a-48"></a>漏尽阿罗汉所愿已满，<a id="a-49"></a>亦能受之。<a id="a-4A"></a>复次，<a id="a-4B"></a>善男子、<a id="a-4C"></a>善女人多见佛，<a id="a-4D"></a>于诸佛所多供养种善根，<a id="a-4E"></a>亲近善知识，<a id="a-4F"></a>有利根，<a id="a-4G"></a>是人能受，<a id="a-4H"></a>不言是法非法。<a id="a-4I"></a>”</p>
  <p id="a4J">须菩提言：<a id="a-4K"></a>“不以空分别色，<a id="a-4L"></a>不以色分别空，<a id="a-4M"></a>受、<a id="a-4N"></a>想、<a id="a-4O"></a>行、<a id="a-4P"></a>识亦如是。<a id="a-4Q"></a>不以无相、<a id="a-4R"></a>无作分别色，<a id="a-4S"></a>不以色分别无相、<a id="a-4T"></a>无作，<a id="a-4U"></a>受、<a id="a-4V"></a>想、<a id="a-4W"></a>行、<a id="a-4X"></a>识亦如是。<a id="a-4Y"></a>不以无生、<a id="a-4Z"></a>无灭、<a id="a-4a"></a>寂灭、<a id="a-4b"></a>离分别色，<a id="a-4c"></a>不以色分别无生、<a id="a-4d"></a>无灭、<a id="a-4e"></a>寂灭、<a id="a-4f"></a>离，<a id="a-4g"></a>受、<a id="a-4h"></a>想、<a id="a-4i"></a>行、<a id="a-4j"></a>识亦如是。<a id="a-4k"></a>眼乃至意触因缘生受，<a id="a-4l"></a>亦如是。<a id="a-4m"></a>檀波罗蜜乃至般若波罗蜜，<a id="a-4n"></a>内空乃至无法有法空，<a id="a-4o"></a>四念处乃至十八不共法，<a id="a-4p"></a>一切三昧门、<a id="a-4q"></a>一切诸陀罗尼门，<a id="a-4r"></a>须陀洹乃至阿罗汉、<a id="a-4s"></a>辟支佛、<a id="a-4t"></a>佛、<a id="a-4u"></a>一切智，<a id="a-4v"></a>不以空分别一切智，<a id="a-4w"></a>不以一切智分别空，<a id="a-4x"></a>不以空分别一切种智，<a id="a-4y"></a>不以一切种智分别空。<a id="a-4z"></a>无相、<a id="a-50"></a>无作，<a id="a-51"></a>无生、<a id="a-52"></a>无灭，<a id="a-53"></a>寂灭、<a id="a-54"></a>离亦如是。<a id="a-55"></a>”</p>
  <p id="a56">须菩提语诸天子言：<a id="a-57"></a>“是般若波罗蜜甚深，<a id="a-58"></a>谁能受者？<a id="a-59"></a>是般若波罗蜜中无法可示，<a id="a-5A"></a>无法可说；<a id="a-5B"></a>若无法可示、<a id="a-5C"></a>无法可说，<a id="a-5D"></a>受人亦不可得。<a id="a-5E"></a>”</p>
  <p id="a5F">尔时，<a id="a-5G"></a>舍利弗语须菩提言：<a id="a-5H"></a>“般若波罗蜜中，<a id="a-5I"></a>广说三乘之教，<a id="a-5J"></a>及摄取菩萨之法，<a id="a-5K"></a>从初发意地乃至十地，<a id="a-5L"></a>檀波罗蜜乃至般若波罗蜜，<a id="a-5M"></a>四念处乃至八圣道分，<a id="a-5N"></a>佛十力乃至十八不共法，<a id="a-5O"></a>护持菩萨之教。<a id="a-5P"></a>菩萨摩诃萨如是行般若波罗蜜，<a id="a-5Q"></a>常化生不失神通，<a id="a-5R"></a>游诸佛国，<a id="a-5S"></a>具足善根，<a id="a-5T"></a>随其所欲，<a id="a-5U"></a>供养诸佛即得如愿，<a id="a-5V"></a>从诸佛所听受法教，<a id="a-5W"></a>至萨婆若初不绝断，<a id="a-5X"></a>未曾离三昧时，<a id="a-5Y"></a>当得捷疾辩、<a id="a-5Z"></a>利辩、<a id="a-5a"></a>不尽辩、<a id="a-5b"></a>不可断辩、<a id="a-5c"></a>随应辩、<a id="a-5d"></a>义辩，<a id="a-5e"></a>一切世间最上辩。<a id="a-5f"></a>”</p>
  <p id="a5g">须菩提言：<a id="a-5h"></a>“如是，<a id="a-5i"></a>如是。<a id="a-5j"></a>如舍利弗言，<a id="a-5k"></a>般若波罗蜜广说三乘之教，<a id="a-5l"></a>及护持菩萨之教，<a id="a-5m"></a>乃至菩萨摩诃萨得一切世间最上辩，<a id="a-5n"></a>不可得故。<a id="a-5o"></a>我乃至知者、<a id="a-5p"></a>见者不可得，<a id="a-5q"></a>色、<a id="a-5r"></a>受、<a id="a-5s"></a>想、<a id="a-5t"></a>行、<a id="a-5u"></a>识，<a id="a-5v"></a>檀波罗蜜乃至般若波罗蜜不可得，<a id="a-5w"></a>内空乃至无法有法空不可得，<a id="a-5x"></a>四念处乃至八圣道分，<a id="a-5y"></a>佛十力乃至一切种智，<a id="a-5z"></a>亦不可得故。<a id="a-60"></a>”</p>
  <p id="a61">舍利弗语须菩提：<a id="a-62"></a>“何因缘故，<a id="a-63"></a>般若波罗蜜中广说三乘而不可得？<a id="a-64"></a>何因缘故，<a id="a-65"></a>般若波罗蜜中护持菩萨？<a id="a-66"></a>何因缘故，<a id="a-67"></a>菩萨摩诃萨得捷疾辩，<a id="a-68"></a>乃至一切世间最上辩，<a id="a-69"></a>不可得故？<a id="a-6A"></a>”</p>
  <p id="a6B">须菩提语舍利弗言：<a id="a-6C"></a>“以内空故，<a id="a-6D"></a>般若波罗蜜广说三乘不可得；<a id="a-6E"></a>外空乃至无法有法空故，<a id="a-6F"></a>广说三乘不可得。<a id="a-6G"></a>内空故，<a id="a-6H"></a>护持菩萨，<a id="a-6I"></a>乃至一切世间最上辩，<a id="a-6J"></a>不可得故；<a id="a-6K"></a>外空乃至无法有法空故，<a id="a-6L"></a>护持菩萨，<a id="a-6M"></a>乃至一切世间最上辩，<a id="a-6N"></a>不可得故。<a id="a-6O"></a>”</p>
  <p id="a6P">【论】论者言：<a id="a-6Q"></a>是时诸大弟子舍利弗等语须菩提，<a id="a-6R"></a>是般若波罗蜜法甚深难解：<a id="a-6S"></a>以诸法无定相故为甚深；<a id="a-6T"></a>诸思惟观行灭故难见；<a id="a-6U"></a>亦不著般若波罗蜜故，<a id="a-6V"></a>名难解难知；<a id="a-6W"></a>灭三毒及诸戏论故，<a id="a-6X"></a>名寂灭；<a id="a-6Y"></a>得是智慧妙味故，<a id="a-6Z"></a>常得满足，<a id="a-6a"></a>更无所求，<a id="a-6b"></a>余一切智慧皆粗涩叵乐，<a id="a-6c"></a>故言微妙。<a id="a-6d"></a>诸大弟子作是言：<a id="a-6e"></a>般若波罗蜜智甚深，<a id="a-6f"></a>世间人智慧浅薄，<a id="a-6g"></a>但贪著福德果报，<a id="a-6h"></a>而不乐修。<a id="a-6i"></a>福德著有则情勇，<a id="a-6j"></a>破有则心怯；<a id="a-6k"></a>本所闻习邪见经书，<a id="a-6l"></a>坚著不舍，<a id="a-6m"></a>如是人常乐世乐。<a id="a-6n"></a>以是故言，<a id="a-6o"></a>谁能信受是深般若波罗蜜？<a id="a-6p"></a>若无信受，<a id="a-6q"></a>何用说为？<a id="a-6r"></a>阿难助答，<a id="a-6s"></a>有四种人能信受，<a id="a-6t"></a>是故大德须菩提所说，<a id="a-6u"></a>必有信受，<a id="a-6v"></a>不空说也。<a id="a-6w"></a>一者、<a id="a-6x"></a>阿鞞跋致菩萨摩诃萨，<a id="a-6y"></a>知一切法不生不灭，<a id="a-6z"></a>不取相无所著故，<a id="a-70"></a>是则能受。<a id="a-71"></a>二者、<a id="a-72"></a>漏尽阿罗汉，<a id="a-73"></a>漏尽故无所著，<a id="a-74"></a>得无为最上法，<a id="a-75"></a>所愿已满，<a id="a-76"></a>更无所求，<a id="a-77"></a>常住空、<a id="a-78"></a>无相、<a id="a-79"></a>无作三昧，<a id="a-7A"></a>随顺般若波罗蜜故，<a id="a-7B"></a>则能信受。<a id="a-7C"></a>三者、<a id="a-7D"></a>三种学人，<a id="a-7E"></a>正见成就，<a id="a-7F"></a>漏虽未都尽，<a id="a-7G"></a>四信力故，<a id="a-7H"></a>亦能信受。<a id="a-7I"></a>四者、<a id="a-7J"></a>有菩萨虽未得阿鞞跋致，<a id="a-7K"></a>福德利根，<a id="a-7L"></a>智慧清净，<a id="a-7M"></a>常随善知识，<a id="a-7N"></a>是人亦能信受。<a id="a-7O"></a>信受相，<a id="a-7P"></a>不言是法非佛菩萨大弟子所说，<a id="a-7Q"></a>虽闻般若波罗蜜诸法皆毕竟空，<a id="a-7R"></a>不以受先法故而言非法。</p>
  <p id="a7S">问曰：<a id="a-7T"></a>自上已来，<a id="a-7U"></a>阿难都无言论，<a id="a-7V"></a>今何以代须菩提答？</p>
  <p id="a7W">答曰：<a id="a-7X"></a>阿难是第三转法轮将，<a id="a-7Y"></a>能为大众师，<a id="a-7Z"></a>是世尊近侍。<a id="a-7a"></a>虽得初道，<a id="a-7b"></a>以漏未尽故，<a id="a-7c"></a>虽有多闻智慧，<a id="a-7d"></a>自以于空智慧中未能善巧，<a id="a-7e"></a>若说空法，<a id="a-7f"></a>自未入故，<a id="a-7g"></a>皆是他事，<a id="a-7h"></a>是故无言。<a id="a-7i"></a>或时说诸有事，<a id="a-7j"></a>则能问能答。<a id="a-7k"></a>如后品中问佛言：<a id="a-7l"></a>世尊何以但赞叹般若波罗蜜，<a id="a-7m"></a>不赞五波罗蜜？<a id="a-7n"></a>此中问人，<a id="a-7o"></a>谁能信是深般若波罗蜜者？<a id="a-7p"></a>非是空事故，<a id="a-7q"></a>阿难便答：<a id="a-7r"></a>须菩提常乐说空事，<a id="a-7s"></a>不喜说有。<a id="a-7t"></a>又以阿难是时乐说心生，<a id="a-7u"></a>是故听答。<a id="a-7v"></a>阿难烦恼未尽，<a id="a-7w"></a>故智慧力钝，<a id="a-7x"></a>然信力猛利，<a id="a-7y"></a>故于甚深般若波罗蜜中能如法问答。</p>
  <p id="a7z">问曰：<a id="a-80"></a>般若波罗蜜无所有，<a id="a-81"></a>无有一定法，<a id="a-82"></a>云何四种人信受，<a id="a-83"></a>不言非法？</p>
  <p id="a84">答曰：<a id="a-85"></a>今须菩提此中自说因缘：<a id="a-86"></a>不以空分别色，<a id="a-87"></a>色即是空，<a id="a-88"></a>空即是色；<a id="a-89"></a>以是故，<a id="a-8A"></a>般若波罗蜜无所失，<a id="a-8B"></a>无所破；<a id="a-8C"></a>若无所破，<a id="a-8D"></a>则无过罪，<a id="a-8E"></a>是故不言非法。<a id="a-8F"></a>空即是般若波罗蜜，<a id="a-8G"></a>不以空智慧破色令空，<a id="a-8H"></a>亦不以破色因缘故有空，<a id="a-8I"></a>空即是色，<a id="a-8J"></a>色即是空故。<a id="a-8K"></a>以般若波罗蜜中破诸戏论，<a id="a-8L"></a>有如是功德故，<a id="a-8M"></a>无不信受。<a id="a-8N"></a>无相、<a id="a-8O"></a>无作，<a id="a-8P"></a>无生、<a id="a-8Q"></a>无灭，<a id="a-8R"></a>寂灭、<a id="a-8S"></a>远离，<a id="a-8T"></a>亦如是。<a id="a-8U"></a>乃至一切种智，<a id="a-8V"></a>皆应广说。</p>
  <p id="a8W">问曰：<a id="a-8X"></a>诸大弟子问是义，<a id="a-8Y"></a>须菩提何以乃答诸天子？</p>
  <p id="a8Z">答曰：<a id="a-8a"></a>诸大弟子已得阿罗汉，<a id="a-8b"></a>但自为疑故问，<a id="a-8c"></a>利益事少；<a id="a-8d"></a>诸天子发心为菩萨，<a id="a-8e"></a>利益深故为说。</p>
  <p id="a8f">复次，<a id="a-8g"></a>虽为诸天说，<a id="a-8h"></a>即是答诸大弟子。<a id="a-8i"></a>上说诸法空，<a id="a-8j"></a>今说深般若波罗蜜中众生毕竟空。<a id="a-8k"></a>以是故，<a id="a-8l"></a>般若波罗蜜中无有说者，<a id="a-8m"></a>何况有听受者？<a id="a-8n"></a>若能如是解诸法空，<a id="a-8o"></a>心无所著，<a id="a-8p"></a>则能信受。</p>
  <p id="a8q">尔时，<a id="a-8r"></a>须菩提说深般若波罗蜜，<a id="a-8s"></a>舍利弗赞叹助成其事。<a id="a-8t"></a>般若波罗蜜非但以空故可受，<a id="a-8u"></a>亦广说有三乘。<a id="a-8v"></a>三乘义，<a id="a-8w"></a>如先说。</p>
  <p id="a8x">摄取菩萨者，<a id="a-8y"></a>以般若波罗蜜，<a id="a-8z"></a>利益诸菩萨，<a id="a-90"></a>令得增长。<a id="a-91"></a>复次，<a id="a-92"></a>摄取者，<a id="a-93"></a>是般若中有十地，<a id="a-94"></a>令菩萨从一地至一地，<a id="a-95"></a>乃至第十地。<a id="a-96"></a>十地义，<a id="a-97"></a>从六波罗蜜乃至一切种智义，<a id="a-98"></a>如先说。<a id="a-99"></a>化生者，<a id="a-9A"></a>说般若行报。<a id="a-9B"></a>行般若波罗蜜，<a id="a-9C"></a>于一切法无碍故，<a id="a-9D"></a>得捷疾辩。<a id="a-9E"></a>有人虽能捷疾，<a id="a-9F"></a>钝根故不能深入，<a id="a-9G"></a>以能深入故利，<a id="a-9H"></a>是利辩。<a id="a-9I"></a>说诸法实相，<a id="a-9J"></a>无边无尽故，<a id="a-9K"></a>名乐说无尽。<a id="a-9L"></a>般若中无诸戏论故，<a id="a-9M"></a>无能问难断绝者，<a id="a-9N"></a>名不可断辩。<a id="a-9O"></a>断法爱故，<a id="a-9P"></a>随众生所应而为说法，<a id="a-9Q"></a>名随应辩。<a id="a-9R"></a>说趣涅槃利益之事故，<a id="a-9S"></a>名义辩。<a id="a-9T"></a>说一切世间第一之事，<a id="a-9U"></a>所谓大乘，<a id="a-9V"></a>是名世间最上辩。</p>
  <p id="a9W">须菩提然其问，<a id="a-9X"></a>言如是，<a id="a-9Y"></a>如是。<a id="a-9Z"></a>舍利弗作是念：<a id="a-9a"></a>须菩提常乐说空，<a id="a-9b"></a>何以故受我所说般若波罗蜜广说三乘之教，<a id="a-9c"></a>应当更有因缘。<a id="a-9d"></a>须菩提答：<a id="a-9e"></a>般若波罗蜜虽广说三乘法，<a id="a-9f"></a>非有定相，<a id="a-9g"></a>皆以十八空和合故。<a id="a-9h"></a>说摄取菩萨、<a id="a-9i"></a>七种辩，<a id="a-9j"></a>亦如是，<a id="a-9k"></a>以空智慧故。</p>
  <p data-pb></p>
  <h2 id="a9l">释散华品第二十九</h2>
  <p id="a9m">【经】尔时，<a id="a-9n"></a>释提桓因及三千大千世界中四天王天，<a id="a-9o"></a>乃至阿迦尼吒诸天，<a id="a-9p"></a>作是念：<a id="a-9q"></a>“慧命须菩提为雨法雨，<a id="a-9r"></a>我等宁可化作华，<a id="a-9s"></a>散佛、<a id="a-9t"></a>菩萨摩诃萨、<a id="a-9u"></a>比丘僧、<a id="a-9v"></a>须菩提，<a id="a-9w"></a>及般若波罗蜜上！<a id="a-9x"></a>”释提桓因及三千大千世界中诸天，<a id="a-9y"></a>化作华，<a id="a-9z"></a>散佛、<a id="a-A0"></a>菩萨摩诃萨、<a id="a-A1"></a>比丘僧及须菩提上，<a id="a-A2"></a>亦供养般若波罗蜜。</p>
  <p id="aA3">是时，<a id="a-A4"></a>三千大千世界，<a id="a-A5"></a>华悉周遍于虚空中，<a id="a-A6"></a>化成华台，<a id="a-A7"></a>端严殊妙。<a id="a-A8"></a>须菩提心念：<a id="a-A9"></a>“是天子所散华，<a id="a-AA"></a>天上未曾见如是华比。<a id="a-AB"></a>是华是化华，<a id="a-AC"></a>非树生华，<a id="a-AD"></a>是诸天子所散华，<a id="a-AE"></a>从心树生，<a id="a-AF"></a>非树生华。<a id="a-AG"></a>”</p>
  <p id="aAH">释提桓因知须菩提心所念，<a id="a-AI"></a>语须菩提言：<a id="a-AJ"></a>“大德，<a id="a-AK"></a>是华非生华，<a id="a-AL"></a>亦非意树生。<a id="a-AM"></a>”</p>
  <p id="aAN">须菩提语释提桓因言：<a id="a-AO"></a>“憍尸迦，<a id="a-AP"></a>汝言是华非生华，<a id="a-AQ"></a>亦非意树生。<a id="a-AR"></a>憍尸迦，<a id="a-AS"></a>是华若非生法，<a id="a-AT"></a>不名为华。<a id="a-AU"></a>”</p>
  <p id="aAV">释提桓因语须菩提言：<a id="a-AW"></a>“大德，<a id="a-AX"></a>但是华不生，<a id="a-AY"></a>色亦不生，<a id="a-AZ"></a>受、<a id="a-Aa"></a>想、<a id="a-Ab"></a>行、<a id="a-Ac"></a>识亦不生？<a id="a-Ad"></a>”</p>
  <p id="aAe">须菩提言：<a id="a-Af"></a>“憍尸迦，<a id="a-Ag"></a>非但是华不生，<a id="a-Ah"></a>色亦不生，<a id="a-Ai"></a>若不生，<a id="a-Aj"></a>是不名为色；<a id="a-Ak"></a>受、<a id="a-Al"></a>想、<a id="a-Am"></a>行、<a id="a-An"></a>识亦不生，<a id="a-Ao"></a>若不生，<a id="a-Ap"></a>是不名为识。<a id="a-Aq"></a>六入、<a id="a-Ar"></a>六识、<a id="a-As"></a>六触，<a id="a-At"></a>六触因缘生诸受，<a id="a-Au"></a>亦如是。<a id="a-Av"></a>檀波罗蜜不生，<a id="a-Aw"></a>若不生，<a id="a-Ax"></a>是不名檀波罗蜜；<a id="a-Ay"></a>乃至般若波罗蜜不生，<a id="a-Az"></a>若不生，<a id="a-B0"></a>是不名般若波罗蜜。<a id="a-B1"></a>内空不生，<a id="a-B2"></a>若不生，<a id="a-B3"></a>是不名内空；<a id="a-B4"></a>乃至无法有法空不生，<a id="a-B5"></a>若不生，<a id="a-B6"></a>是不名无法有法空。<a id="a-B7"></a>四念处不生，<a id="a-B8"></a>若不生，<a id="a-B9"></a>是不名四念处。<a id="a-BA"></a>乃至十八不共法不生，<a id="a-BB"></a>若不生，<a id="a-BC"></a>是不名十八不共法。<a id="a-BD"></a>乃至一切种智不生，<a id="a-BE"></a>若不生，<a id="a-BF"></a>是不名一切种智。<a id="a-BG"></a>”</p>
  <p id="aBH">【论】释曰：<a id="a-BI"></a>释提桓因及诸天，<a id="a-BJ"></a>闻须菩提所说般若义，<a id="a-BK"></a>一切法尽是实相，<a id="a-BL"></a>无所分别。<a id="a-BM"></a>虽说空，<a id="a-BN"></a>于诸法无所破，<a id="a-BO"></a>亦不失诸行业果报。<a id="a-BP"></a>声闻人于佛前能说是甚深法故，<a id="a-BQ"></a>释提桓因等皆欢喜，<a id="a-BR"></a>作是念：<a id="a-BS"></a>须菩提所说法，<a id="a-BT"></a>无碍无障，<a id="a-BU"></a>譬如时雨。<a id="a-BV"></a>如有国土，<a id="a-BW"></a>溉灌种莳及种种用水，<a id="a-BX"></a>常苦不足，<a id="a-BY"></a>若时雨普降，<a id="a-BZ"></a>无不沾洽，<a id="a-Ba"></a>无不如愿。<a id="a-Bb"></a>小乘法亦如是，<a id="a-Bc"></a>初种种赞叹布施、<a id="a-Bd"></a>持戒、<a id="a-Be"></a>禅定、<a id="a-Bf"></a>无常等诸观，<a id="a-Bg"></a>有量有限，<a id="a-Bh"></a>末后说涅槃。<a id="a-Bi"></a>此中须菩提所明，<a id="a-Bj"></a>从初发心乃至佛道，<a id="a-Bk"></a>唯说诸法实相，<a id="a-Bl"></a>无所分别；<a id="a-Bm"></a>譬如大雨遍满阎浮提，<a id="a-Bn"></a>无所不润。<a id="a-Bo"></a>又如地先虽有谷子，<a id="a-Bp"></a>无雨则不生。<a id="a-Bq"></a>行者亦如是，<a id="a-Br"></a>虽有因缘，<a id="a-Bs"></a>不得法雨，<a id="a-Bt"></a>发心者退，<a id="a-Bu"></a>未发者住；<a id="a-Bv"></a>若得法雨，<a id="a-Bw"></a>发心者增长，<a id="a-Bx"></a>未发者发。<a id="a-By"></a>以是故，<a id="a-Bz"></a>说如雨法雨。</p>
  <p id="aC0">复次，<a id="a-C1"></a>譬如恶风、<a id="a-C2"></a>尘土、<a id="a-C3"></a>诸热、<a id="a-C4"></a>毒气等，<a id="a-C5"></a>得雨则消灭。<a id="a-C6"></a>法雨亦如是，<a id="a-C7"></a>恶觉观尘土、<a id="a-C8"></a>三不善毒、<a id="a-C9"></a>邪见恶风、<a id="a-CA"></a>邪师恶虫及诸恶知识等，<a id="a-CB"></a>得般若波罗蜜法雨，<a id="a-CC"></a>则皆除灭。<a id="a-CD"></a>人蒙时雨，<a id="a-CE"></a>故供养天。<a id="a-CF"></a>诸天闻法雨，<a id="a-CG"></a>大利益，<a id="a-CH"></a>欲供养故，<a id="a-CI"></a>作是念：<a id="a-CJ"></a>我等宁可作华，<a id="a-CK"></a>散佛、<a id="a-CL"></a>诸大菩萨、<a id="a-CM"></a>比丘僧及须菩提，<a id="a-CN"></a>亦供养般若波罗蜜！<a id="a-CO"></a>以须菩提善说般若，<a id="a-CP"></a>敬之重故，<a id="a-CQ"></a>甄名供养。<a id="a-CR"></a>是般若波罗蜜多说诸法空，<a id="a-CS"></a>又上欲得如化人听法，<a id="a-CT"></a>随其相故，<a id="a-CU"></a>以化华供养。</p>
  <p id="aCV">复次，<a id="a-CW"></a>诸天当欢喜时，<a id="a-CX"></a>便称心供养，<a id="a-CY"></a>不容多还取；<a id="a-CZ"></a>即作化华，<a id="a-Ca"></a>散佛、<a id="a-Cb"></a>须菩提、<a id="a-Cc"></a>诸菩萨、<a id="a-Cd"></a>比丘僧及般若波罗蜜。<a id="a-Ce"></a>华散佛上，<a id="a-Cf"></a>是供养佛宝；<a id="a-Cg"></a>散诸菩萨、<a id="a-Ch"></a>须菩提，<a id="a-Ci"></a>及般若波罗蜜，<a id="a-Cj"></a>是供养法宝；<a id="a-Ck"></a>散诸比丘僧，<a id="a-Cl"></a>是供养僧宝。<a id="a-Cm"></a>作是念已，<a id="a-Cn"></a>随意变化供养三宝。<a id="a-Co"></a>大福德成就故，<a id="a-Cp"></a>心生所愿，<a id="a-Cq"></a>皆得如意，<a id="a-Cr"></a>不从他求。</p>
  <p id="aCs">问曰：<a id="a-Ct"></a>华台端严，<a id="a-Cu"></a>为是谁力？</p>
  <p id="aCv">答曰：<a id="a-Cw"></a>是诸天力，<a id="a-Cx"></a>诸天福德自在故，<a id="a-Cy"></a>小能为大。<a id="a-Cz"></a>有人言：<a id="a-D0"></a>“佛神力！<a id="a-D1"></a>佛以此般若波罗蜜有大功德，<a id="a-D2"></a>因时少而果报甚大，<a id="a-D3"></a>成就佛道，<a id="a-D4"></a>是故现此奇特。<a id="a-D5"></a>”</p>
  <p id="aD6">须菩提即时分别，<a id="a-D7"></a>知非实华。<a id="a-D8"></a>释提桓因知须菩提觉是化华，<a id="a-D9"></a>语须菩提言：<a id="a-DA"></a>大德，<a id="a-DB"></a>是华非生华。<a id="a-DC"></a>非生华者，<a id="a-DD"></a>言是华无生，<a id="a-DE"></a>空无所出。<a id="a-DF"></a>须菩提说是般若波罗蜜，<a id="a-DG"></a>诸法无生空寂故，<a id="a-DH"></a>以无生华供养。<a id="a-DI"></a>意树者，<a id="a-DJ"></a>诸天随意所念则得。<a id="a-DK"></a>以要言之，<a id="a-DL"></a>天树随意所欲，<a id="a-DM"></a>应念则至，<a id="a-DN"></a>故言意树。<a id="a-DO"></a>释提桓因难须菩提故，<a id="a-DP"></a>言是华无生，<a id="a-DQ"></a>何以言是华不从树生？<a id="a-DR"></a>须菩提反质言：<a id="a-DS"></a>若不生，<a id="a-DT"></a>何以名华？<a id="a-DU"></a>不生法中无所分别，<a id="a-DV"></a>所谓是华、<a id="a-DW"></a>是非华。</p>
  <p id="aDX">是时释提桓因心伏而问：<a id="a-DY"></a>但是华无生，<a id="a-DZ"></a>诸法亦无生？<a id="a-Da"></a>须菩提答：<a id="a-Db"></a>非但是华不生，<a id="a-Dc"></a>色亦不生。<a id="a-Dd"></a>何以故？<a id="a-De"></a>若一法空，<a id="a-Df"></a>则一切法皆空；<a id="a-Dg"></a>若行者于一法中了了决定知空，<a id="a-Dh"></a>则一切法中皆亦明了。<a id="a-Di"></a>若五众不生，<a id="a-Dj"></a>则非五众相，<a id="a-Dk"></a>乃至一切种智亦如是。<a id="a-Dl"></a>五众从因缘和合生，<a id="a-Dm"></a>无有定性，<a id="a-Dn"></a>但有假名。<a id="a-Do"></a>假名实相者，<a id="a-Dp"></a>所谓五众如、<a id="a-Dq"></a>法性、<a id="a-Dr"></a>实际。<a id="a-Ds"></a>须菩提所说，<a id="a-Dt"></a>不违此理。<a id="a-Du"></a>何以故？<a id="a-Dv"></a>圣人知名字是俗谛，<a id="a-Dw"></a>实相是第一义谛；<a id="a-Dx"></a>有所说者随凡夫人，<a id="a-Dy"></a>第一义谛中无彼此，<a id="a-Dz"></a>亦无诤；<a id="a-E0"></a>乃至一切种智亦如是。<a id="a-E1"></a>众生空，<a id="a-E2"></a>乃至知者、<a id="a-E3"></a>见者空故。<a id="a-E4"></a>须陀洹但有假名，<a id="a-E5"></a>乃至佛亦如是。<a id="a-E6"></a>（以上一百九字依旧藏本移入于此）</p>
  <p id="aE7">【经】尔时，<a id="a-E8"></a>释提桓因作是念：<a id="a-E9"></a>“是慧命须菩提，<a id="a-EA"></a>其智甚深，<a id="a-EB"></a>不坏假名而说诸法实相。<a id="a-EC"></a>”</p>
  <p id="aED">佛知释提桓因心所念，<a id="a-EE"></a>语释提桓因言：<a id="a-EF"></a>“如是，<a id="a-EG"></a>如是。<a id="a-EH"></a>憍尸迦，<a id="a-EI"></a>须菩提其智甚深，<a id="a-EJ"></a>不坏假名而说诸法实相。<a id="a-EK"></a>”</p>
  <p id="aEL">释提桓因白佛言：<a id="a-EM"></a>“大德须菩提，<a id="a-EN"></a>云何不坏假名而说诸法实相？<a id="a-EO"></a>”</p>
  <p id="aEP">佛告释提桓因：<a id="a-EQ"></a>“色但假名，<a id="a-ER"></a>须菩提不坏假名而说诸法实相；<a id="a-ES"></a>受、<a id="a-ET"></a>想、<a id="a-EU"></a>行、<a id="a-EV"></a>识但假名，<a id="a-EW"></a>须菩提亦不坏假名而说诸法实相。<a id="a-EX"></a>所以者何？<a id="a-EY"></a>是诸法实相，<a id="a-EZ"></a>无坏不坏故，<a id="a-Ea"></a>须菩提所说亦无坏不坏。<a id="a-Eb"></a>眼乃至意触因缘生诸受，<a id="a-Ec"></a>亦如是。<a id="a-Ed"></a>檀波罗蜜乃至般若波罗蜜，<a id="a-Ee"></a>内空乃至无法有法空，<a id="a-Ef"></a>四念处乃至十八不共法，<a id="a-Eg"></a>亦如是。<a id="a-Eh"></a>须陀洹果乃至阿罗汉果，<a id="a-Ei"></a>辟支佛道、<a id="a-Ej"></a>菩萨道、<a id="a-Ek"></a>佛道，<a id="a-El"></a>一切智、<a id="a-Em"></a>一切种智，<a id="a-En"></a>亦如是。<a id="a-Eo"></a>须陀洹乃至阿罗汉、<a id="a-Ep"></a>辟支佛、<a id="a-Eq"></a>佛，<a id="a-Er"></a>是但假名，<a id="a-Es"></a>须菩提不坏假名而说诸法实相。<a id="a-Et"></a>何以故？<a id="a-Eu"></a>是诸法实相，<a id="a-Ev"></a>无坏不坏故。<a id="a-Ew"></a>须菩提所说亦无坏不坏。<a id="a-Ex"></a>如是，<a id="a-Ey"></a>憍尸迦，<a id="a-Ez"></a>须菩提不坏假名而说诸法实相。<a id="a-F0"></a>”</p>
  <p id="aF1">须菩提语释提桓因：<a id="a-F2"></a>“如是，<a id="a-F3"></a>如是。<a id="a-F4"></a>憍尸迦，<a id="a-F5"></a>如佛所说诸法但假名，<a id="a-F6"></a>菩萨摩诃萨当作是知，<a id="a-F7"></a>诸法但假名，<a id="a-F8"></a>应如是学般若波罗蜜！</p>
  <p id="aF9">“憍尸迦，<a id="a-FA"></a>菩萨摩诃萨作如是学，<a id="a-FB"></a>为不学色，<a id="a-FC"></a>不学受、<a id="a-FD"></a>想、<a id="a-FE"></a>行、<a id="a-FF"></a>识。<a id="a-FG"></a>何以故？<a id="a-FH"></a>不见色当可学者，<a id="a-FI"></a>不见受、<a id="a-FJ"></a>想、<a id="a-FK"></a>行、<a id="a-FL"></a>识当可学者。<a id="a-FM"></a>菩萨摩诃萨如是学，<a id="a-FN"></a>为不学檀波罗蜜。<a id="a-FO"></a>何以故？<a id="a-FP"></a>不见檀波罗蜜当可学者。<a id="a-FQ"></a>乃至不学般若波罗蜜。<a id="a-FR"></a>何以故？<a id="a-FS"></a>不见般若波罗蜜当可学者。<a id="a-FT"></a>如是学，<a id="a-FU"></a>为不学内空乃至无法有法空。<a id="a-FV"></a>何以故？<a id="a-FW"></a>不见内空乃至无法有法空当可学者。<a id="a-FX"></a>如是学，<a id="a-FY"></a>为不学四念处乃至十八不共法。<a id="a-FZ"></a>何以故？<a id="a-Fa"></a>不见四念处乃至十八不共法当可学者。<a id="a-Fb"></a>如是学，<a id="a-Fc"></a>为不学须陀洹果乃至一切种智。<a id="a-Fd"></a>何以故？<a id="a-Fe"></a>不见须陀洹果乃至一切种智当可学者。<a id="a-Ff"></a>”</p>
  <p id="aFg">尔时，<a id="a-Fh"></a>释提桓因语须菩提言：<a id="a-Fi"></a>“菩萨摩诃萨何因缘故不见色，<a id="a-Fj"></a>乃至不见一切种智？<a id="a-Fk"></a>”</p>
  <p id="aFl">须菩提言：<a id="a-Fm"></a>“色、<a id="a-Fn"></a>色空，<a id="a-Fo"></a>乃至一切种智、<a id="a-Fp"></a>一切种智空。<a id="a-Fq"></a>憍尸迦，<a id="a-Fr"></a>色空不学色空，<a id="a-Fs"></a>乃至一切种智空不学一切种智空。<a id="a-Ft"></a>憍尸迦，<a id="a-Fu"></a>若如是不学空，<a id="a-Fv"></a>是名学空，<a id="a-Fw"></a>以不二故。<a id="a-Fx"></a>是菩萨摩诃萨学色空，<a id="a-Fy"></a>以不二故，<a id="a-Fz"></a>乃至学一切种智空，<a id="a-G0"></a>以不二故。<a id="a-G1"></a>若学色空不二故，<a id="a-G2"></a>乃至学一切种智空不二故，<a id="a-G3"></a>是菩萨摩诃萨能学檀波罗蜜不二故，<a id="a-G4"></a>乃至能学般若波罗蜜不二故；<a id="a-G5"></a>能学四念处不二故，<a id="a-G6"></a>乃至能学十八不共法不二故；<a id="a-G7"></a>能学须陀洹果不二故，<a id="a-G8"></a>乃至能学一切种智不二故，<a id="a-G9"></a>是菩萨能学无量无边阿僧祇佛法。<a id="a-GA"></a>若能学无量无边阿僧祇佛法，<a id="a-GB"></a>是菩萨不为色增学，<a id="a-GC"></a>不为色减学，<a id="a-GD"></a>乃至不为一切种智增学，<a id="a-GE"></a>不为一切种智减学。<a id="a-GF"></a>若不为色增、<a id="a-GG"></a>减学，<a id="a-GH"></a>乃至不为一切种智增、<a id="a-GI"></a>减学，<a id="a-GJ"></a>是菩萨不为色受学，<a id="a-GK"></a>不为色灭学；<a id="a-GL"></a>亦不为受、<a id="a-GM"></a>想、<a id="a-GN"></a>行、<a id="a-GO"></a>识受学，<a id="a-GP"></a>亦不为灭学。<a id="a-GQ"></a>乃至一切种智亦不为受学，<a id="a-GR"></a>亦不为灭学。<a id="a-GS"></a>”</p>
  <p id="aGT">舍利弗语须菩提：<a id="a-GU"></a>“菩萨摩诃萨如是学，<a id="a-GV"></a>不为受色学，<a id="a-GW"></a>不为灭色学，<a id="a-GX"></a>乃至一切种智亦不为受学，<a id="a-GY"></a>亦不为灭学？<a id="a-GZ"></a>”</p>
  <p id="aGa">须菩提言：<a id="a-Gb"></a>“菩萨摩诃萨若如是学，<a id="a-Gc"></a>不为受色学，<a id="a-Gd"></a>不为灭色学，<a id="a-Ge"></a>乃至一切种智亦不为受学，<a id="a-Gf"></a>亦不为灭学。<a id="a-Gg"></a>”</p>
  <p id="aGh">“须菩提，<a id="a-Gi"></a>何因缘故，<a id="a-Gj"></a>菩萨摩诃萨不为受色学，<a id="a-Gk"></a>不为灭色学，<a id="a-Gl"></a>乃至一切种智亦不为受学，<a id="a-Gm"></a>亦不为灭学？<a id="a-Gn"></a>”</p>
  <p id="aGo">须菩提言：<a id="a-Gp"></a>“是色不可受，<a id="a-Gq"></a>亦无受色者，<a id="a-Gr"></a>乃至一切种智不可受，<a id="a-Gs"></a>亦无受者，<a id="a-Gt"></a>内外空故。<a id="a-Gu"></a>如是，<a id="a-Gv"></a>舍利弗，<a id="a-Gw"></a>菩萨摩诃萨一切法不受故，<a id="a-Gx"></a>能到一切种智。<a id="a-Gy"></a>”</p>
  <p id="aGz">是时，<a id="a-H0"></a>舍利弗语须菩提：<a id="a-H1"></a>“菩萨摩诃萨如是学般若波罗蜜，<a id="a-H2"></a>能到一切种智耶？<a id="a-H3"></a>”</p>
  <p id="aH4">须菩提言：<a id="a-H5"></a>“菩萨摩诃萨如是学般若波罗蜜，<a id="a-H6"></a>能到一切种智，<a id="a-H7"></a>一切法不受故。<a id="a-H8"></a>”</p>
  <p id="aH9">舍利弗语须菩提：<a id="a-HA"></a>“若菩萨摩诃萨于一切法不受、<a id="a-HB"></a>不灭学者，<a id="a-HC"></a>菩萨摩诃萨云何能到一切种智？<a id="a-HD"></a>”</p>
  <p id="aHE">须菩提言：<a id="a-HF"></a>“菩萨摩诃萨行般若波罗蜜，<a id="a-HG"></a>不见色生、<a id="a-HH"></a>不见色灭，<a id="a-HI"></a>不见色受、<a id="a-HJ"></a>不见色不受，<a id="a-HK"></a>不见色垢、<a id="a-HL"></a>不见色净，<a id="a-HM"></a>不见色增、<a id="a-HN"></a>不见色减。<a id="a-HO"></a>何以故？<a id="a-HP"></a>舍利弗，<a id="a-HQ"></a>色、<a id="a-HR"></a>色性空故。<a id="a-HS"></a>受、<a id="a-HT"></a>想、<a id="a-HU"></a>行、<a id="a-HV"></a>识亦不见生，<a id="a-HW"></a>亦不见灭，<a id="a-HX"></a>亦不见受、<a id="a-HY"></a>亦不见不受，<a id="a-HZ"></a>亦不见垢、<a id="a-Ha"></a>亦不见净，<a id="a-Hb"></a>亦不见增、<a id="a-Hc"></a>亦不见减。<a id="a-Hd"></a>何以故？<a id="a-He"></a>识、<a id="a-Hf"></a>识性空故。<a id="a-Hg"></a>乃至一切种智亦不见生，<a id="a-Hh"></a>亦不见灭，<a id="a-Hi"></a>亦不见受、<a id="a-Hj"></a>亦不见不受，<a id="a-Hk"></a>亦不见垢、<a id="a-Hl"></a>亦不见净，<a id="a-Hm"></a>亦不见增、<a id="a-Hn"></a>亦不见减。<a id="a-Ho"></a>何以故？<a id="a-Hp"></a>一切种智、<a id="a-Hq"></a>一切种智性空故。<a id="a-Hr"></a>如是，<a id="a-Hs"></a>舍利弗，<a id="a-Ht"></a>菩萨摩诃萨为一切法不生不灭，<a id="a-Hu"></a>不受不舍，<a id="a-Hv"></a>不垢不净，<a id="a-Hw"></a>不合不散，<a id="a-Hx"></a>不增不减故，<a id="a-Hy"></a>学般若波罗蜜，<a id="a-Hz"></a>能到一切种智，<a id="a-I0"></a>无所学、<a id="a-I1"></a>无所到故。<a id="a-I2"></a>”</p>
  <p id="aI3">【论】释曰：<a id="a-I4"></a>释提桓因欢喜言：<a id="a-I5"></a>须菩提其智甚深，<a id="a-I6"></a>不坏假名而说诸法实相。<a id="a-I7"></a>尔时，<a id="a-I8"></a>佛赞须菩提言：<a id="a-I9"></a>如是，<a id="a-IA"></a>如是，<a id="a-IB"></a>如释所言。</p>
  <p id="aIC">问曰：<a id="a-ID"></a>佛何故赞须菩提？</p>
  <p id="aIE">答曰：<a id="a-IF"></a>示师不自高，<a id="a-IG"></a>弟子承顺师法故。<a id="a-IH"></a>有人师所说，<a id="a-II"></a>弟子不受；<a id="a-IJ"></a>弟子所说，<a id="a-IK"></a>师不听。<a id="a-IL"></a>如凡夫人处众说法时，<a id="a-IM"></a>破一切语不受。<a id="a-IN"></a>以佛无吾我心故，<a id="a-IO"></a>赞须菩提言：<a id="a-IP"></a>如是，<a id="a-IQ"></a>如是。</p>
  <p id="aIR">复次，<a id="a-IS"></a>佛以大悲心，<a id="a-IT"></a>欲令众生信受须菩提所说故，<a id="a-IU"></a>赞言其智甚深。<a id="a-IV"></a>菩萨知一切法假名，<a id="a-IW"></a>则应般若波罗蜜学。<a id="a-IX"></a>所以者何？<a id="a-IY"></a>一切法但有假名，<a id="a-IZ"></a>皆随顺般若波罗蜜毕竟空相故。</p>
  <p id="aIa">如是学不学色者，<a id="a-Ib"></a>假名法中无有定色，<a id="a-Ic"></a>若无色者，<a id="a-Id"></a>云何学色？<a id="a-Ie"></a>何以故？<a id="a-If"></a>菩萨以五眼求色，<a id="a-Ig"></a>而不见是色若我、<a id="a-Ih"></a>若无我等相；<a id="a-Ii"></a>乃至一切种智，<a id="a-Ij"></a>亦如是。</p>
  <p id="aIk">何以故不见色者，<a id="a-Il"></a>答言：<a id="a-Im"></a>色中色相空，<a id="a-In"></a>不可得故，<a id="a-Io"></a>不可见即是自相空；<a id="a-Ip"></a>乃至一切种智，<a id="a-Iq"></a>亦如是。</p>
  <p id="aIr">复次，<a id="a-Is"></a>不学色者，<a id="a-It"></a>是色空即自，<a id="a-Iu"></a>不能学色空，<a id="a-Iv"></a>以诸法行于他相，<a id="a-Iw"></a>不行自相故。<a id="a-Ix"></a>譬如人乘马，<a id="a-Iy"></a>非马乘马。</p>
  <p id="aIz">问曰：<a id="a-J0"></a>若如是不学一切法，<a id="a-J1"></a>云何学一切智？</p>
  <p id="aJ2">答曰：<a id="a-J3"></a>是中说若能于诸法空中无所著，<a id="a-J4"></a>是为真学色空。<a id="a-J5"></a>若著空者，<a id="a-J6"></a>是破诸法而不破空。<a id="a-J7"></a>若人破色而不著空，<a id="a-J8"></a>是则色与空不二不别，<a id="a-J9"></a>是为能学色空，<a id="a-JA"></a>不可得故不见；<a id="a-JB"></a>乃至一切种智亦如是。</p>
  <p id="aJC">无量无边阿僧祇佛法者，<a id="a-JD"></a>是赞一切种智。<a id="a-JE"></a>上一切种智，<a id="a-JF"></a>是菩萨心中有量有限，<a id="a-JG"></a>在佛心中则无量无限。<a id="a-JH"></a>以是故，<a id="a-JI"></a>上虽说学佛法，<a id="a-JJ"></a>今更别说。<a id="a-JK"></a>若能如是学，<a id="a-JL"></a>正行菩萨道，<a id="a-JM"></a>不增、<a id="a-JN"></a>减色学。<a id="a-JO"></a>增者，<a id="a-JP"></a>若但见四大及造色和合成身者，<a id="a-JQ"></a>则不生著；<a id="a-JR"></a>以于是身中，<a id="a-JS"></a>起男女好丑长短相，<a id="a-JT"></a>谓为定实，<a id="a-JU"></a>生染著心，<a id="a-JV"></a>是为增。<a id="a-JW"></a>若破色使空，<a id="a-JX"></a>心著是空，<a id="a-JY"></a>是为减。<a id="a-JZ"></a>乃至一切种智亦如是。</p>
  <p id="aJa">不受、<a id="a-Jb"></a>不灭者，<a id="a-Jc"></a>空故不受，<a id="a-Jd"></a>业果因缘相续故不灭。<a id="a-Je"></a>是中须菩提自说因缘：<a id="a-Jf"></a>色受者，<a id="a-Jg"></a>不可得故不受。<a id="a-Jh"></a>又以色内外空故不受；<a id="a-Ji"></a>以色中内外空，<a id="a-Jj"></a>空故不灭。</p>
  <p id="aJk">问曰：<a id="a-Jl"></a>应以十八空空诸法，<a id="a-Jm"></a>此中何以但说内外空？</p>
  <p id="aJn">答曰：<a id="a-Jo"></a>受色者无故，<a id="a-Jp"></a>说内空；<a id="a-Jq"></a>色不可受故，<a id="a-Jr"></a>名外空：<a id="a-Js"></a>是内、<a id="a-Jt"></a>外空，<a id="a-Ju"></a>则摄一切法空；<a id="a-Jv"></a>乃至一切种智亦如是。<a id="a-Jw"></a>若菩萨能如是学，<a id="a-Jx"></a>则出生一切种智。<a id="a-Jy"></a>一切种智是无障碍相，<a id="a-Jz"></a>若菩萨观一切法如虚空无障碍，<a id="a-K0"></a>则是学一切种智，<a id="a-K1"></a>因果相似故。</p>
  <p id="aK2">舍利弗作是念：<a id="a-K3"></a>菩萨法应当灭一切烦恼，<a id="a-K4"></a>应当受一切诸善法；<a id="a-K5"></a>今不受、<a id="a-K6"></a>不灭学，<a id="a-K7"></a>云何出至萨婆若？<a id="a-K8"></a>作是念已，<a id="a-K9"></a>问须菩提。<a id="a-KA"></a>须菩提答言：<a id="a-KB"></a>破一切法生相故不生，<a id="a-KC"></a>破一切法无常相故不灭，<a id="a-KD"></a>观一切法种种过罪故不受，<a id="a-KE"></a>观一切法种种利益故不舍，<a id="a-KF"></a>一切法性常清净故不垢，<a id="a-KG"></a>一切法能生著心故不净。<a id="a-KH"></a>一切法虽是有作无作、<a id="a-KI"></a>起灭、<a id="a-KJ"></a>入出、<a id="a-KK"></a>来往等，<a id="a-KL"></a>而不多不少、<a id="a-KM"></a>不增不减。<a id="a-KN"></a>譬如大海，<a id="a-KO"></a>众流归之不增，<a id="a-KP"></a>火珠煎之不减。<a id="a-KQ"></a>诸法亦如是，<a id="a-KR"></a>法性常住故，<a id="a-KS"></a>一切法自性不可得故。<a id="a-KT"></a>能如是学，<a id="a-KU"></a>则出到萨婆若，<a id="a-KV"></a>不见学相，<a id="a-KW"></a>不见出相，<a id="a-KX"></a>不见菩萨相，<a id="a-KY"></a>不见般若波罗蜜相。<a id="a-KZ"></a>此中略说故，<a id="a-Ka"></a>但说无学、<a id="a-Kb"></a>无出。</p>
  <p id="aKc">【经】尔时，<a id="a-Kd"></a>释提桓因语舍利弗：<a id="a-Ke"></a>“菩萨摩诃萨般若波罗蜜，<a id="a-Kf"></a>当于何处求？<a id="a-Kg"></a>”</p>
  <p id="aKh">舍利弗言：<a id="a-Ki"></a>“菩萨摩诃萨般若波罗蜜，<a id="a-Kj"></a>当于须菩提品中求。<a id="a-Kk"></a>”</p>
  <p id="aKl">释提桓因语须菩提：<a id="a-Km"></a>“是汝神力使舍利弗语，<a id="a-Kn"></a>菩萨摩诃萨般若波罗蜜，<a id="a-Ko"></a>当于须菩提品中求？<a id="a-Kp"></a>”</p>
  <p id="aKq">须菩提语释提桓因：<a id="a-Kr"></a>“非我神力。<a id="a-Ks"></a>”</p>
  <p id="aKt">释提桓因语须菩提：<a id="a-Ku"></a>“是谁神力？<a id="a-Kv"></a>”</p>
  <p id="aKw">须菩提言：<a id="a-Kx"></a>“是佛神力。<a id="a-Ky"></a>”</p>
  <p id="aKz">释提桓因言：<a id="a-L0"></a>“一切法皆无受处，<a id="a-L1"></a>何以故言是佛神力？<a id="a-L2"></a>离无受处相，<a id="a-L3"></a>如来不可得；<a id="a-L4"></a>离如，<a id="a-L5"></a>如来亦不可得！<a id="a-L6"></a>”</p>
  <p id="aL7">须菩提语释提桓因言：<a id="a-L8"></a>“如是，<a id="a-L9"></a>如是。<a id="a-LA"></a>憍尸迦，<a id="a-LB"></a>离无受处相，<a id="a-LC"></a>如来不可得；<a id="a-LD"></a>离如，<a id="a-LE"></a>如来亦不可得。<a id="a-LF"></a>无受处相中如来不可得，<a id="a-LG"></a>如中如来不可得；<a id="a-LH"></a>色如中如来如不可得，<a id="a-LI"></a>如来如中色如不可得；<a id="a-LJ"></a>色法相中如来法相不可得，<a id="a-LK"></a>如来法相中色法相不可得；<a id="a-LL"></a>受、<a id="a-LM"></a>想、<a id="a-LN"></a>行、<a id="a-LO"></a>识法相中，<a id="a-LP"></a>乃至一切种智亦如是。<a id="a-LQ"></a>憍尸迦，<a id="a-LR"></a>如来色如中不合不散，<a id="a-LS"></a>受、<a id="a-LT"></a>想、<a id="a-LU"></a>行、<a id="a-LV"></a>识如中不合不散；<a id="a-LW"></a>如来离色如不合不散，<a id="a-LX"></a>离受、<a id="a-LY"></a>想、<a id="a-LZ"></a>行、<a id="a-La"></a>识如不合不散；<a id="a-Lb"></a>乃至一切种智亦如是。<a id="a-Lc"></a>如来色法相中不合不散，<a id="a-Ld"></a>受、<a id="a-Le"></a>想、<a id="a-Lf"></a>行、<a id="a-Lg"></a>识法相中不合不散；<a id="a-Lh"></a>如来离色法相中不合不散，<a id="a-Li"></a>离受、<a id="a-Lj"></a>想、<a id="a-Lk"></a>行、<a id="a-Ll"></a>识法相中不合不散；<a id="a-Lm"></a>乃至一切种智亦如是。<a id="a-Ln"></a>憍尸迦，<a id="a-Lo"></a>如是等一切法中不合不散，<a id="a-Lp"></a>是佛神力，<a id="a-Lq"></a>用无所受法故。</p>
  <p id="aLr">“如憍尸迦言，<a id="a-Ls"></a>菩萨摩诃萨般若波罗蜜，<a id="a-Lt"></a>当于何处求？<a id="a-Lu"></a>憍尸迦，<a id="a-Lv"></a>不应色中求般若波罗蜜，<a id="a-Lw"></a>亦不应离色求般若波罗蜜；<a id="a-Lx"></a>不应受、<a id="a-Ly"></a>想、<a id="a-Lz"></a>行、<a id="a-M0"></a>识中求，<a id="a-M1"></a>亦不应离受、<a id="a-M2"></a>想、<a id="a-M3"></a>行、<a id="a-M4"></a>识求。<a id="a-M5"></a>何以故？<a id="a-M6"></a>是般若波罗蜜，<a id="a-M7"></a>色、<a id="a-M8"></a>受、<a id="a-M9"></a>想、<a id="a-MA"></a>行、<a id="a-MB"></a>识，<a id="a-MC"></a>是一切法皆不合、<a id="a-MD"></a>不散，<a id="a-ME"></a>无色、<a id="a-MF"></a>无形、<a id="a-MG"></a>无对，<a id="a-MH"></a>一相所谓无相；<a id="a-MI"></a>乃至一切种智中不应求般若波罗蜜，<a id="a-MJ"></a>亦不应离一切种智求般若波罗蜜。<a id="a-MK"></a>何以故？<a id="a-ML"></a>是般若波罗蜜，<a id="a-MM"></a>一切种智，<a id="a-MN"></a>是一切法皆不合、<a id="a-MO"></a>不散，<a id="a-MP"></a>无色、<a id="a-MQ"></a>无形、<a id="a-MR"></a>无对，<a id="a-MS"></a>一相所谓无相。<a id="a-MT"></a>何以故？<a id="a-MU"></a>般若波罗蜜非色，<a id="a-MV"></a>亦非离色；<a id="a-MW"></a>非受、<a id="a-MX"></a>想、<a id="a-MY"></a>行、<a id="a-MZ"></a>识，<a id="a-Ma"></a>亦非离受、<a id="a-Mb"></a>想、<a id="a-Mc"></a>行、<a id="a-Md"></a>识；<a id="a-Me"></a>乃至非一切种智，<a id="a-Mf"></a>亦非离一切种智。<a id="a-Mg"></a>般若波罗蜜非色如，<a id="a-Mh"></a>亦非离色如；<a id="a-Mi"></a>非受、<a id="a-Mj"></a>想、<a id="a-Mk"></a>行、<a id="a-Ml"></a>识如，<a id="a-Mm"></a>亦非离受、<a id="a-Mn"></a>想、<a id="a-Mo"></a>行、<a id="a-Mp"></a>识如。<a id="a-Mq"></a>般若波罗蜜非色法，<a id="a-Mr"></a>亦非离色法；<a id="a-Ms"></a>非受、<a id="a-Mt"></a>想、<a id="a-Mu"></a>行、<a id="a-Mv"></a>识法，<a id="a-Mw"></a>亦非离受、<a id="a-Mx"></a>想、<a id="a-My"></a>行、<a id="a-Mz"></a>识法；<a id="a-N0"></a>乃至非一切种智如，<a id="a-N1"></a>亦非离一切种智如。<a id="a-N2"></a>般若波罗蜜非一切种智法，<a id="a-N3"></a>亦非离一切种智法。<a id="a-N4"></a>何以故？<a id="a-N5"></a>憍尸迦，<a id="a-N6"></a>是一切法皆无所有、<a id="a-N7"></a>不可得，<a id="a-N8"></a>以无所有、<a id="a-N9"></a>不可得故，<a id="a-NA"></a>般若波罗蜜非色，<a id="a-NB"></a>亦非离色；<a id="a-NC"></a>非色如，<a id="a-ND"></a>亦非离色如；<a id="a-NE"></a>非色法，<a id="a-NF"></a>亦非离色法。<a id="a-NG"></a>乃至非一切种智，<a id="a-NH"></a>亦非离一切种智；<a id="a-NI"></a>非一切种智如，<a id="a-NJ"></a>亦非离一切种智如；<a id="a-NK"></a>非一切种智法，<a id="a-NL"></a>亦非离一切种智法。<a id="a-NM"></a>”</p>
  <p id="aNN">【论】问曰：<a id="a-NO"></a>佛、<a id="a-NP"></a>舍利弗、<a id="a-NQ"></a>须菩提，<a id="a-NR"></a>从上来种种因缘明般若波罗蜜相，<a id="a-NS"></a>今释提桓因何以故问当何处求般若？</p>
  <p id="aNT">答曰：<a id="a-NU"></a>此不问般若体，<a id="a-NV"></a>但问般若言说名字可读诵事，<a id="a-NW"></a>是故舍利弗言，<a id="a-NX"></a>当于须菩提所说品中求。<a id="a-NY"></a>须菩提乐说空，<a id="a-NZ"></a>常善修习空故；<a id="a-Na"></a>舍利弗虽智慧第一，<a id="a-Nb"></a>以无吾我嫉妒心，<a id="a-Nc"></a>又断法爱故，<a id="a-Nd"></a>而言当于须菩提所说品中求。</p>
  <p id="aNe">问曰：<a id="a-Nf"></a>佛处处说般若波罗蜜，<a id="a-Ng"></a>欲比须菩提所说，<a id="a-Nh"></a>百千万倍不可算数譬喻为比，<a id="a-Ni"></a>何以不言于佛所说品中求？</p>
  <p id="aNj">答曰：<a id="a-Nk"></a>释提桓因意：<a id="a-Nl"></a>除佛一人，<a id="a-Nm"></a>谁能善说者？<a id="a-Nn"></a>是以推须菩提。</p>
  <p id="aNo">复次，<a id="a-Np"></a>佛常一日一夜六时，<a id="a-Nq"></a>以佛眼观众生，<a id="a-Nr"></a>无令不闻法故堕落，<a id="a-Ns"></a>是故随众生所应解、<a id="a-Nt"></a>所应得、<a id="a-Nu"></a>所应习行等说。<a id="a-Nv"></a>或说般若波罗蜜无常、<a id="a-Nw"></a>苦、<a id="a-Nx"></a>空、<a id="a-Ny"></a>无我，<a id="a-Nz"></a>如病、<a id="a-O0"></a>如痈等，<a id="a-O1"></a>名为般若波罗蜜；<a id="a-O2"></a>或分别诸法总相、<a id="a-O3"></a>别相，<a id="a-O4"></a>或说诸法因缘和合生，<a id="a-O5"></a>无有作者、<a id="a-O6"></a>受者，<a id="a-O7"></a>无知者、<a id="a-O8"></a>见者，<a id="a-O9"></a>名为般若波罗蜜；<a id="a-OA"></a>或时说法空，<a id="a-OB"></a>或说毕竟空，<a id="a-OC"></a>名为般若波罗蜜。<a id="a-OD"></a>以是故，<a id="a-OE"></a>不示佛所说品中求。</p>
  <p id="aOF">又释提桓因心念：<a id="a-OG"></a>不知何者定是般若定相？<a id="a-OH"></a>是以舍利弗言：<a id="a-OI"></a>须菩提常深入空，<a id="a-OJ"></a>所说皆趣空，<a id="a-OK"></a>所说空亦空；<a id="a-OL"></a>是故言，<a id="a-OM"></a>当于须菩提所说品中求。<a id="a-ON"></a>释提桓因欢喜，<a id="a-OO"></a>赞须菩提言：<a id="a-OP"></a>大德神力甚大！<a id="a-OQ"></a>须菩提谦言：<a id="a-OR"></a>非是我力，<a id="a-OS"></a>是佛所受神力。</p>
  <p id="aOT">释提桓因言：<a id="a-OU"></a>若一切法皆无所受，<a id="a-OV"></a>云何言是佛所受神力？<a id="a-OW"></a>若离无受相，<a id="a-OX"></a>如来不可得，<a id="a-OY"></a>离如中如来不可得。<a id="a-OZ"></a>释提桓因作是念言：<a id="a-Oa"></a>一切法无受相，<a id="a-Ob"></a>一切法空，<a id="a-Oc"></a>无依止处，<a id="a-Od"></a>云何当言定有如来？<a id="a-Oe"></a>若无如来，<a id="a-Of"></a>云何有所受神力？<a id="a-Og"></a>又复离无所受相，<a id="a-Oh"></a>如来亦不可得，<a id="a-Oi"></a>今离是如，<a id="a-Oj"></a>如来不可得。</p>
  <p id="aOk">问曰：<a id="a-Ol"></a>无受相与如，<a id="a-Om"></a>有何等异？</p>
  <p id="aOn">答曰：<a id="a-Oo"></a>诸法实相，<a id="a-Op"></a>亦名无受，<a id="a-Oq"></a>亦名如。<a id="a-Or"></a>诸法不可著故名无受，<a id="a-Os"></a>诸戏论不能破坏故名为如。<a id="a-Ot"></a>今如来空中不可得，<a id="a-Ou"></a>离空亦不可得。<a id="a-Ov"></a>须菩提然其言：<a id="a-Ow"></a>如是，<a id="a-Ox"></a>如是。<a id="a-Oy"></a>今须菩提广说其事。<a id="a-Oz"></a>无受相、<a id="a-P0"></a>如相中，<a id="a-P1"></a>如来不可得者，<a id="a-P2"></a>或以佛名名为如来，<a id="a-P3"></a>或以众生名字名为如来。<a id="a-P4"></a>如先世来，<a id="a-P5"></a>后世亦如是去，<a id="a-P6"></a>是亦名如来，<a id="a-P7"></a>亦名如去。<a id="a-P8"></a>如十四置难中说：<a id="a-P9"></a>死后如去者，<a id="a-PA"></a>为有？<a id="a-PB"></a>为无？<a id="a-PC"></a>亦有亦无？<a id="a-PD"></a>亦非有非无？<a id="a-PE"></a>佛名如来者，<a id="a-PF"></a>如定光佛等行六波罗蜜，<a id="a-PG"></a>得成佛道；<a id="a-PH"></a>释迦文佛亦如是来，<a id="a-PI"></a>故名如来。<a id="a-PJ"></a>如定光佛等智，<a id="a-PK"></a>知诸法如，<a id="a-PL"></a>从如中来，<a id="a-PM"></a>故名如来；<a id="a-PN"></a>释迦文佛亦如是来，<a id="a-PO"></a>故名如来。<a id="a-PP"></a>此二种如来中，<a id="a-PQ"></a>此间说是佛如来。<a id="a-PR"></a>因解佛如来无所有，<a id="a-PS"></a>一切众生、<a id="a-PT"></a>一切法，<a id="a-PU"></a>皆如是亦无所有。<a id="a-PV"></a>无受及如来义，<a id="a-PW"></a>如先说。<a id="a-PX"></a>今当更略说：<a id="a-PY"></a>无受相如来相，<a id="a-PZ"></a>皆空无所有，<a id="a-Pa"></a>无受相、<a id="a-Pb"></a>如相，<a id="a-Pc"></a>无定性故，<a id="a-Pd"></a>无如来。<a id="a-Pe"></a>有人言：<a id="a-Pf"></a>“诸法实相有二种说：<a id="a-Pg"></a>一者、<a id="a-Ph"></a>诸法相毕竟空，<a id="a-Pi"></a>是实；<a id="a-Pj"></a>二者、<a id="a-Pk"></a>有人言，<a id="a-Pl"></a>毕竟空可示可说故非实，<a id="a-Pm"></a>如涅槃相不可示不可说，<a id="a-Pn"></a>是名为实。<a id="a-Po"></a>”于此二事，<a id="a-Pp"></a>毕竟空中如来不可得；<a id="a-Pq"></a>破毕竟空，<a id="a-Pr"></a>实相中如来亦不可得。<a id="a-Ps"></a>毕竟空即是无受相，<a id="a-Pt"></a>破毕竟空实相即是如。<a id="a-Pu"></a>从此已下，<a id="a-Pv"></a>广说二义。<a id="a-Pw"></a>于五众乃至一切种智，<a id="a-Px"></a>如来不可得，<a id="a-Py"></a>如来不可得故，<a id="a-Pz"></a>云何当有如来神力？<a id="a-Q0"></a>如来不可得，<a id="a-Q1"></a>如上说。<a id="a-Q2"></a>是五众非如来，<a id="a-Q3"></a>离五众非如来，<a id="a-Q4"></a>五众不在如来中，<a id="a-Q5"></a>如来不在五众中，<a id="a-Q6"></a>如来亦不有五众。<a id="a-Q7"></a>五众生灭无常、<a id="a-Q8"></a>苦、<a id="a-Q9"></a>空、<a id="a-QA"></a>无我相故，<a id="a-QB"></a>非是如来；<a id="a-QC"></a>若是如来者，<a id="a-QD"></a>如来亦应是生灭。</p>
  <p id="aQE">复次，<a id="a-QF"></a>五众是五法，<a id="a-QG"></a>如来是一，<a id="a-QH"></a>云何五法作一？<a id="a-QI"></a>若五即是一，<a id="a-QJ"></a>一亦应即是五。<a id="a-QK"></a>若尔者，<a id="a-QL"></a>世间法、<a id="a-QM"></a>出世间法，<a id="a-QN"></a>一切乱坏！<a id="a-QO"></a>如是种种因缘故，<a id="a-QP"></a>五众非如来。<a id="a-QQ"></a>若离五众有如来者，<a id="a-QR"></a>如来应无见、<a id="a-QS"></a>无闻，<a id="a-QT"></a>无知、<a id="a-QU"></a>无识，<a id="a-QV"></a>亦不觉苦乐。<a id="a-QW"></a>所以者何？<a id="a-QX"></a>知觉等是五众法故。</p>
  <p id="aQY">问曰：<a id="a-QZ"></a>如来用眼耳、<a id="a-Qa"></a>智慧等能知见者，<a id="a-Qb"></a>有何咎？</p>
  <p id="aQc">答曰：<a id="a-Qd"></a>能见是眼，<a id="a-Qe"></a>非是如来。<a id="a-Qf"></a>若如来非见相用眼能见者，<a id="a-Qg"></a>未取色时，<a id="a-Qh"></a>云何知用是眼？<a id="a-Qi"></a>亦可用耳见！</p>
  <p id="aQj">问曰：<a id="a-Qk"></a>如来用智慧分别能知，<a id="a-Ql"></a>眼是能见，<a id="a-Qm"></a>余不能见，<a id="a-Qn"></a>是以用眼，<a id="a-Qo"></a>不取余根！</p>
  <p id="aQp">答曰：<a id="a-Qq"></a>知亦如眼过，<a id="a-Qr"></a>知是五众，<a id="a-Qs"></a>非是如来。<a id="a-Qt"></a>若用知知眼，<a id="a-Qu"></a>复用何事能知此知？</p>
  <p id="aQv">问曰：<a id="a-Qw"></a>如来用知知眼，<a id="a-Qx"></a>以眼知色，<a id="a-Qy"></a>若欲知如来，<a id="a-Qz"></a>以何得知？<a id="a-R0"></a>若以如来知如来，<a id="a-R1"></a>是则无穷！</p>
  <p id="aR2">答曰：<a id="a-R3"></a>知相知中住。<a id="a-R4"></a>如来若知，<a id="a-R5"></a>即是知相；<a id="a-R6"></a>若是知相，<a id="a-R7"></a>则是无常；<a id="a-R8"></a>若无常者，<a id="a-R9"></a>则无后世！</p>
  <p id="aRA">复次，<a id="a-RB"></a>离五众有如来者，<a id="a-RC"></a>如来应是常，<a id="a-RD"></a>如虚空相不应变异受苦受乐，<a id="a-RE"></a>亦应无缚无解，<a id="a-RF"></a>有如是等过罪。<a id="a-RG"></a>破异故，<a id="a-RH"></a>五众不在如来，<a id="a-RI"></a>如来不在五众，<a id="a-RJ"></a>亦非如来有五众。</p>
  <p id="aRK">问曰：<a id="a-RL"></a>应以五众因缘故有如来；<a id="a-RM"></a>若无五众，<a id="a-RN"></a>则无如来？</p>
  <p id="aRO">答曰：<a id="a-RP"></a>若以五众因缘有如来者，<a id="a-RQ"></a>则如来无自性；<a id="a-RR"></a>若无自性，<a id="a-RS"></a>何得从他性生？<a id="a-RT"></a>于五众中，<a id="a-RU"></a>五种求如来不可得，<a id="a-RV"></a>是故无如来。<a id="a-RW"></a>但以戏论故，<a id="a-RX"></a>说有如来；<a id="a-RY"></a>以断戏论故，<a id="a-RZ"></a>无如来。<a id="a-Ra"></a>如来是不生不灭法，<a id="a-Rb"></a>云何当以戏论求于如来？<a id="a-Rc"></a>若以戏论求如来者，<a id="a-Rd"></a>则不见如来。<a id="a-Re"></a>若当都无如来，<a id="a-Rf"></a>则堕邪见！<a id="a-Rg"></a>是故若以有无戏论求如来，<a id="a-Rh"></a>是则不然！<a id="a-Ri"></a>如来相即是一切法相，<a id="a-Rj"></a>一切法相即是如来；<a id="a-Rk"></a>如来相即是毕竟空相，<a id="a-Rl"></a>毕竟空相即是一切法相。</p>
  <p id="aRm">问曰：<a id="a-Rn"></a>此中何以但说二事，<a id="a-Ro"></a>言五众如中无如来如，<a id="a-Rp"></a>如来如中无五众如？</p>
  <p id="aRq">答曰：<a id="a-Rr"></a>此是略说。<a id="a-Rs"></a>说二，<a id="a-Rt"></a>则五事都摄。</p>
  <p id="aRu">复次，<a id="a-Rv"></a>二十种我见，<a id="a-Rw"></a>虽一切凡夫人有，<a id="a-Rx"></a>不能一时起。<a id="a-Ry"></a>今是会中，<a id="a-Rz"></a>惑此二事，<a id="a-S0"></a>以是故，<a id="a-S1"></a>但说二事。<a id="a-S2"></a>如五众，<a id="a-S3"></a>乃至一切种智亦如是。<a id="a-S4"></a>五众法相，<a id="a-S5"></a>乃至一切种智法相，<a id="a-S6"></a>亦如是。<a id="a-S7"></a>五众如，<a id="a-S8"></a>即是法相。</p>
  <p id="aS9">问曰：<a id="a-SA"></a>若如即是法相，<a id="a-SB"></a>何以重说？</p>
  <p id="aSC">答曰：<a id="a-SD"></a>行者既到五众如，<a id="a-SE"></a>心惊，<a id="a-SF"></a>法相何以毕竟空无所有！<a id="a-SG"></a>是故说五众法相自尔。<a id="a-SH"></a>如人触火烧手，<a id="a-SI"></a>则无愠心，<a id="a-SJ"></a>以其火相自尔故。<a id="a-SK"></a>若人执火烧之，<a id="a-SL"></a>则忿然而怒，<a id="a-SM"></a>以其执火烧故。<a id="a-SN"></a>如来五众如中，<a id="a-SO"></a>五众法相中，<a id="a-SP"></a>不合不散者，<a id="a-SQ"></a>除五众如无如来，<a id="a-SR"></a>则是一相，<a id="a-SS"></a>所谓无相。<a id="a-ST"></a>所以者何？<a id="a-SU"></a>一法无合无散故，<a id="a-SV"></a>二法故有合有散。<a id="a-SW"></a>离五众法相，<a id="a-SX"></a>亦无合散。<a id="a-SY"></a>所以者何？<a id="a-SZ"></a>离五众法相，<a id="a-Sa"></a>如来不可得故。<a id="a-Sb"></a>如来如法相，<a id="a-Sc"></a>五众如法相，<a id="a-Sd"></a>无二无别故；<a id="a-Se"></a>言离五众如、<a id="a-Sf"></a>五众法相，<a id="a-Sg"></a>亦不合不散；<a id="a-Sh"></a>乃至一切种智亦如是。<a id="a-Si"></a>能如是知诸法如法相，<a id="a-Sj"></a>不合不散故，<a id="a-Sk"></a>有是神力。</p>
  <p id="aSl">当于何处求者，<a id="a-Sm"></a>上来因佛神力说般若相，<a id="a-Sn"></a>今直说云何求般若。<a id="a-So"></a>论者说五众虚诳无常，<a id="a-Sp"></a>本无今有，<a id="a-Sq"></a>已有还无，<a id="a-Sr"></a>如幻如梦，<a id="a-Ss"></a>般若波罗蜜是诸佛实智慧，<a id="a-St"></a>云何于五众中求？<a id="a-Su"></a>譬如求重宝，<a id="a-Sv"></a>必于大海宝山中求，<a id="a-Sw"></a>不应在沟渎臭秽处求。<a id="a-Sx"></a>离五众则无生无灭，<a id="a-Sy"></a>无作无起，<a id="a-Sz"></a>无有法相，<a id="a-T0"></a>是中云何可求？</p>
  <p id="aT1">复次，<a id="a-T2"></a>五众般若波罗蜜，<a id="a-T3"></a>不一不异，<a id="a-T4"></a>不合不散，<a id="a-T5"></a>无色、<a id="a-T6"></a>无形、<a id="a-T7"></a>无对，<a id="a-T8"></a>一相所谓无相。</p>
  <p id="aT9">问曰：<a id="a-TA"></a>般若波罗蜜，<a id="a-TB"></a>是智慧心数法，<a id="a-TC"></a>故可应无色、<a id="a-TD"></a>无形、<a id="a-TE"></a>无对。<a id="a-TF"></a>五众中色众，<a id="a-TG"></a>云何当说无形、<a id="a-TH"></a>无对？</p>
  <p id="aTI">答曰：<a id="a-TJ"></a>圣人以慧眼观诸法平等皆空，<a id="a-TK"></a>一相所谓无相；<a id="a-TL"></a>以是故，<a id="a-TM"></a>色众无形、<a id="a-TN"></a>无对。</p>
  <p id="aTO">复次，<a id="a-TP"></a>凡夫人所见色非实，<a id="a-TQ"></a>种种如先破。</p>
  <p id="aTR">复次，<a id="a-TS"></a>有因缘，<a id="a-TT"></a>般若波罗蜜，<a id="a-TU"></a>不即是如凡夫人所见五众，<a id="a-TV"></a>破凡夫人所见五众故，<a id="a-TW"></a>即是般若波罗蜜，<a id="a-TX"></a>故言不离；<a id="a-TY"></a>乃至一切种智亦如是。<a id="a-TZ"></a>如相、<a id="a-Ta"></a>法相相，<a id="a-Tb"></a>如先说。</p>
  <p id="aTc">【经】释提桓因语须菩提：<a id="a-Td"></a>“是摩诃波罗蜜，<a id="a-Te"></a>是菩萨摩诃萨般若波罗蜜！<a id="a-Tf"></a>无量波罗蜜，<a id="a-Tg"></a>无边波罗蜜，<a id="a-Th"></a>是菩萨摩诃萨般若波罗蜜！<a id="a-Ti"></a>诸须陀洹、<a id="a-Tj"></a>须陀洹果，<a id="a-Tk"></a>从是般若波罗蜜中学成；<a id="a-Tl"></a>乃至诸阿罗汉、<a id="a-Tm"></a>阿罗汉果，<a id="a-Tn"></a>诸辟支佛、<a id="a-To"></a>辟支佛道，<a id="a-Tp"></a>诸菩萨摩诃萨，<a id="a-Tq"></a>皆从是般若波罗蜜中学成。<a id="a-Tr"></a>成就众生，<a id="a-Ts"></a>净佛国土，<a id="a-Tt"></a>得阿耨多罗三藐三菩提，<a id="a-Tu"></a>皆从是学成。<a id="a-Tv"></a>”</p>
  <p id="aTw">须菩提语释提桓因言：<a id="a-Tx"></a>“如是，<a id="a-Ty"></a>如是。<a id="a-Tz"></a>憍尸迦，<a id="a-U0"></a>是摩诃波罗蜜，<a id="a-U1"></a>是菩萨摩诃萨般若波罗蜜！<a id="a-U2"></a>无量波罗蜜，<a id="a-U3"></a>无边波罗蜜，<a id="a-U4"></a>是菩萨摩诃萨般若波罗蜜！<a id="a-U5"></a>从是中学成，<a id="a-U6"></a>须陀洹果，<a id="a-U7"></a>乃至阿罗汉果，<a id="a-U8"></a>辟支佛道，<a id="a-U9"></a>诸菩萨摩诃萨；<a id="a-UA"></a>从是般若波罗蜜中学成，<a id="a-UB"></a>成就众生，<a id="a-UC"></a>净佛国土，<a id="a-UD"></a>得阿耨多罗三藐三菩提，<a id="a-UE"></a>已得、<a id="a-UF"></a>今得、<a id="a-UG"></a>当得。<a id="a-UH"></a>憍尸迦，<a id="a-UI"></a>色大故，<a id="a-UJ"></a>般若波罗蜜亦大。<a id="a-UK"></a>何以故？<a id="a-UL"></a>是色前际不可得，<a id="a-UM"></a>后际不可得，<a id="a-UN"></a>中际不可得。<a id="a-UO"></a>受、<a id="a-UP"></a>想、<a id="a-UQ"></a>行、<a id="a-UR"></a>识大故，<a id="a-US"></a>般若波罗蜜亦大。<a id="a-UT"></a>何以故？<a id="a-UU"></a>受、<a id="a-UV"></a>想、<a id="a-UW"></a>行、<a id="a-UX"></a>识前际不可得，<a id="a-UY"></a>后际不可得，<a id="a-UZ"></a>中际不可得。<a id="a-Ua"></a>乃至一切种智亦如是。<a id="a-Ub"></a>以是因缘故，<a id="a-Uc"></a>憍尸迦，<a id="a-Ud"></a>是摩诃波罗蜜，<a id="a-Ue"></a>是菩萨摩诃萨般若波罗蜜。<a id="a-Uf"></a>憍尸迦，<a id="a-Ug"></a>色无量故，<a id="a-Uh"></a>般若波罗蜜无量。<a id="a-Ui"></a>何以故？<a id="a-Uj"></a>色量不可得故。<a id="a-Uk"></a>憍尸迦，<a id="a-Ul"></a>譬如虚空量不可得，<a id="a-Um"></a>色亦如是量不可得。<a id="a-Un"></a>虚空无量故，<a id="a-Uo"></a>色无量；<a id="a-Up"></a>色无量故，<a id="a-Uq"></a>般若波罗蜜无量。<a id="a-Ur"></a>受、<a id="a-Us"></a>想、<a id="a-Ut"></a>行、<a id="a-Uu"></a>识乃至一切种智无量故，<a id="a-Uv"></a>般若波罗蜜无量。<a id="a-Uw"></a>何以故？<a id="a-Ux"></a>一切种智量不可得。<a id="a-Uy"></a>譬如虚空量不可得，<a id="a-Uz"></a>一切种智亦如是量不可得。<a id="a-V0"></a>虚空无量故，<a id="a-V1"></a>一切种智无量；<a id="a-V2"></a>一切种智无量故，<a id="a-V3"></a>般若波罗蜜无量。<a id="a-V4"></a>以是因缘故，<a id="a-V5"></a>是菩萨摩诃萨般若波罗蜜无量。<a id="a-V6"></a>憍尸迦，<a id="a-V7"></a>色无边故，<a id="a-V8"></a>诸菩萨摩诃萨般若波罗蜜无边。<a id="a-V9"></a>何以故？<a id="a-VA"></a>憍尸迦，<a id="a-VB"></a>是色前际不可得，<a id="a-VC"></a>后际不可得，<a id="a-VD"></a>中际不可得。<a id="a-VE"></a>受、<a id="a-VF"></a>想、<a id="a-VG"></a>行、<a id="a-VH"></a>识无边故，<a id="a-VI"></a>般若波罗蜜无边。<a id="a-VJ"></a>何以故？<a id="a-VK"></a>受、<a id="a-VL"></a>想、<a id="a-VM"></a>行、<a id="a-VN"></a>识，<a id="a-VO"></a>前际、<a id="a-VP"></a>后际、<a id="a-VQ"></a>中际，<a id="a-VR"></a>皆不可得故。<a id="a-VS"></a>乃至一切种智无边故，<a id="a-VT"></a>般若波罗蜜无边。<a id="a-VU"></a>何以故？<a id="a-VV"></a>一切种智前、<a id="a-VW"></a>后、<a id="a-VX"></a>中际不可得故。<a id="a-VY"></a>以是因缘故，<a id="a-VZ"></a>憍尸迦，<a id="a-Va"></a>是般若波罗蜜无边。<a id="a-Vb"></a>色无边故，<a id="a-Vc"></a>乃至一切种智无边。</p>
  <p id="aVd">“复次，<a id="a-Ve"></a>憍尸迦，<a id="a-Vf"></a>缘无边故，<a id="a-Vg"></a>般若波罗蜜无边。<a id="a-Vh"></a>”</p>
  <p id="aVi">“须菩提，<a id="a-Vj"></a>云何缘无边故，<a id="a-Vk"></a>般若波罗蜜无边？<a id="a-Vl"></a>”</p>
  <p id="aVm">须菩提言：<a id="a-Vn"></a>“缘一切无边法故，<a id="a-Vo"></a>般若波罗蜜无边。<a id="a-Vp"></a>”</p>
  <p id="aVq">“云何缘一切无边法故，<a id="a-Vr"></a>般若波罗蜜无边？<a id="a-Vs"></a>”</p>
  <p id="aVt">须菩提言：<a id="a-Vu"></a>“缘无边法性故，<a id="a-Vv"></a>般若波罗蜜无边。</p>
  <p id="aVw">“复次，<a id="a-Vx"></a>憍尸迦，<a id="a-Vy"></a>缘无边如故，<a id="a-Vz"></a>般若波罗蜜无边。<a id="a-W0"></a>”</p>
  <p id="aW1">释提桓因言：<a id="a-W2"></a>“云何缘无边如故，<a id="a-W3"></a>般若波罗蜜无边？<a id="a-W4"></a>”</p>
  <p id="aW5">须菩提言：<a id="a-W6"></a>“如无边故，<a id="a-W7"></a>缘亦无边；<a id="a-W8"></a>缘无边故，<a id="a-W9"></a>如亦无边。<a id="a-WA"></a>以是因缘故，<a id="a-WB"></a>诸菩萨摩诃萨般若波罗蜜无边。</p>
  <p id="aWC">“复次，<a id="a-WD"></a>憍尸迦，<a id="a-WE"></a>众生无边故，<a id="a-WF"></a>般若波罗蜜无边。<a id="a-WG"></a>”</p>
  <p id="aWH">释提桓因问须菩提：<a id="a-WI"></a>“云何众生无边故，<a id="a-WJ"></a>般若波罗蜜无边？<a id="a-WK"></a>”</p>
  <p id="aWL">须菩提言：<a id="a-WM"></a>“于汝意云何？<a id="a-WN"></a>何等法名众生？<a id="a-WO"></a>”</p>
  <p id="aWP">释提桓因言：<a id="a-WQ"></a>“无有法名众生，<a id="a-WR"></a>假名故为众生，<a id="a-WS"></a>是名字本无有法，<a id="a-WT"></a>亦无所趣，<a id="a-WU"></a>强为作名！<a id="a-WV"></a>”</p>
  <p id="aWW">“憍尸迦，<a id="a-WX"></a>于汝意云何？<a id="a-WY"></a>是般若波罗蜜中，<a id="a-WZ"></a>说众生有实不？<a id="a-Wa"></a>”</p>
  <p id="aWb">释提桓因言：<a id="a-Wc"></a>“无也！<a id="a-Wd"></a>”</p>
  <p id="aWe">“憍尸迦，<a id="a-Wf"></a>若般若波罗蜜中不说实，<a id="a-Wg"></a>众生无边亦不可得。<a id="a-Wh"></a>憍尸迦，<a id="a-Wi"></a>于汝意云何？<a id="a-Wj"></a>佛恒河沙劫寿，<a id="a-Wk"></a>说众生、<a id="a-Wl"></a>众生名字，<a id="a-Wm"></a>颇有众生法有生有灭不？<a id="a-Wn"></a>”</p>
  <p id="aWo">释提桓因言：<a id="a-Wp"></a>“不也！<a id="a-Wq"></a>何以故？<a id="a-Wr"></a>众生从本已来，<a id="a-Ws"></a>常清净故。<a id="a-Wt"></a>”</p>
  <p id="aWu">“以是因缘故，<a id="a-Wv"></a>憍尸迦，<a id="a-Ww"></a>众生无边故，<a id="a-Wx"></a>当知般若波罗蜜亦无边。<a id="a-Wy"></a>”</p>
  <p id="aWz">【论】问曰：<a id="a-X0"></a>释提桓因是须陀洹人，<a id="a-X1"></a>云何能问深般若波罗蜜？</p>
  <p id="aX2">答曰：<a id="a-X3"></a>如须菩提是具足阿罗汉，<a id="a-X4"></a>以利益菩萨，<a id="a-X5"></a>怜愍众生故，<a id="a-X6"></a>问菩萨所行事。<a id="a-X7"></a>释提桓因虽声闻人，<a id="a-X8"></a>是诸天主，<a id="a-X9"></a>有利智慧，<a id="a-XA"></a>怜愍众生故，<a id="a-XB"></a>问般若波罗蜜，<a id="a-XC"></a>亦如是。</p>
  <p id="aXD">复次，<a id="a-XE"></a>有人言：<a id="a-XF"></a>“三千大千世界中，<a id="a-XG"></a>有百亿释提桓因。<a id="a-XH"></a>”中阿含中说释提桓因得须陀洹者，<a id="a-XI"></a>异今释提桓因。<a id="a-XJ"></a>今释提桓因是大菩萨，<a id="a-XK"></a>怜愍众生故，<a id="a-XL"></a>三种赞般若波罗蜜，<a id="a-XM"></a>所谓摩诃波罗蜜、<a id="a-XN"></a>无量波罗蜜、<a id="a-XO"></a>无边波罗蜜，<a id="a-XP"></a>是般若波罗蜜；<a id="a-XQ"></a>是般若波罗蜜中学成诸圣道故。<a id="a-XR"></a>须菩提然释提桓因赞，<a id="a-XS"></a>而广解其赞言。<a id="a-XT"></a>以五众大故，<a id="a-XU"></a>般若波罗蜜大。<a id="a-XV"></a>五众大者，<a id="a-XW"></a>所谓三际不可得故。<a id="a-XX"></a>亦以无量无边故言大，<a id="a-XY"></a>破是无量无边五众，<a id="a-XZ"></a>将一切众生入无余涅槃中，<a id="a-Xa"></a>故言般若波罗蜜大；<a id="a-Xb"></a>乃至一切种智亦如是。<a id="a-Xc"></a>无量者亦尔，<a id="a-Xd"></a>但以虚空譬喻为异。<a id="a-Xe"></a>有法虽大，<a id="a-Xf"></a>不必无量，<a id="a-Xg"></a>是故不得以空为喻。<a id="a-Xh"></a>如须弥山，<a id="a-Xi"></a>于诸山中虽大而有量，<a id="a-Xj"></a>所谓八万四千由旬。<a id="a-Xk"></a>无边者，<a id="a-Xl"></a>以五众广大无量，<a id="a-Xm"></a>故言无边；<a id="a-Xn"></a>亦以五众有边则有始，<a id="a-Xo"></a>有始则有终，<a id="a-Xp"></a>即是无因无缘，<a id="a-Xq"></a>堕断灭等种种过故。</p>
  <p id="aXr">复次，<a id="a-Xs"></a>五众，<a id="a-Xt"></a>三世中不可得故，<a id="a-Xu"></a>言无边。<a id="a-Xv"></a>缘无边者，<a id="a-Xw"></a>所谓一切法四缘：<a id="a-Xx"></a>因缘，<a id="a-Xy"></a>生一切有为法；<a id="a-Xz"></a>次第缘，<a id="a-Y0"></a>过去现在心心数法；<a id="a-Y1"></a>缘缘、<a id="a-Y2"></a>增上缘，<a id="a-Y3"></a>一切法。<a id="a-Y4"></a>是四种缘，<a id="a-Y5"></a>一切处、<a id="a-Y6"></a>一切时皆有故，<a id="a-Y7"></a>说缘无边；<a id="a-Y8"></a>缘无边故，<a id="a-Y9"></a>般若波罗蜜无边。</p>
  <p id="aYA">复次，<a id="a-YB"></a>缘无边者，<a id="a-YC"></a>四缘法虚诳无实，<a id="a-YD"></a>毕竟空故无边。</p>
  <p id="aYE">复次，<a id="a-YF"></a>缘如、<a id="a-YG"></a>法性、<a id="a-YH"></a>实际、<a id="a-YI"></a>无边故，<a id="a-YJ"></a>般若波罗蜜无边。<a id="a-YK"></a>如、<a id="a-YL"></a>法性、<a id="a-YM"></a>实际，<a id="a-YN"></a>是自然无为相故，<a id="a-YO"></a>无量无边。<a id="a-YP"></a>五众无边，<a id="a-YQ"></a>是观力故，<a id="a-YR"></a>强作无边。</p>
  <p id="aYS">复次，<a id="a-YT"></a>众生无边者，<a id="a-YU"></a>以众生多故；<a id="a-YV"></a>无量阿僧祇三世十方众生，<a id="a-YW"></a>无人能知数，<a id="a-YX"></a>故言无边。</p>
  <p id="aYY">复次，<a id="a-YZ"></a>是中说众生空故言无边，<a id="a-Ya"></a>但强为作名。<a id="a-Yb"></a>亦无所趣者，<a id="a-Yc"></a>以众生无有定法可趣向故；<a id="a-Yd"></a>如火定有所趣，<a id="a-Ye"></a>而众生名，<a id="a-Yf"></a>无实众生可趣。<a id="a-Yg"></a>“于汝意云何，<a id="a-Yh"></a>般若波罗蜜中颇说实有众生不？<a id="a-Yi"></a>”“不也，<a id="a-Yj"></a>大德。<a id="a-Yk"></a>”“若众生实无，<a id="a-Yl"></a>云何有边？<a id="a-Ym"></a>”譬如诸佛是一切实语人中第一，<a id="a-Yn"></a>于无量恒河沙劫寿说众生名字，<a id="a-Yo"></a>是众生法不以说故有生有灭，<a id="a-Yp"></a>何况余人颠倒虚诳少时说？<a id="a-Yq"></a>生我心故，<a id="a-Yr"></a>当有众生。<a id="a-Ys"></a>是众生不以入般若波罗蜜中故言无，<a id="a-Yt"></a>从本已来，<a id="a-Yu"></a>常清净无所有，<a id="a-Yv"></a>有无等戏论灭故。<a id="a-Yw"></a>是以说众生无边故，<a id="a-Yx"></a>般若波罗蜜无边。</p>
  <p id="aYy">问曰：<a id="a-Yz"></a>无边中何以故广说？<a id="a-Z0"></a>而大及无量何以略说？</p>
  <p id="aZ1">答曰：<a id="a-Z2"></a>以众生因缘故，<a id="a-Z3"></a>一切凡夫起诸烦恼，<a id="a-Z4"></a>于五众中作诸邪行，<a id="a-Z5"></a>难破故是以广说。<a id="a-Z6"></a>若破众生相，<a id="a-Z7"></a>余一切易破。</p>
 </body>
</html>