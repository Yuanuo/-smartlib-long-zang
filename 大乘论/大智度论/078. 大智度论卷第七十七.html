<!doctype html>
<html id="z3IBVIouS" data-ver="2414">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第七十七</h1>
  <h2 id="a2">释梦誓品第六十一之下</h2>
  <p id="a3">【经】尔时，<a id="a-4"></a>须菩提白佛言：<a id="a-5"></a>“世尊，<a id="a-6"></a>何等是般若波罗蜜相？<a id="a-7"></a>”</p>
  <p id="a8">佛告须菩提：<a id="a-9"></a>“如虚空相，<a id="a-A"></a>是般若波罗蜜相。<a id="a-B"></a>须菩提，<a id="a-C"></a>般若波罗蜜无所有相。<a id="a-D"></a>”</p>
  <p id="aE">须菩提白佛言：<a id="a-F"></a>“世尊，<a id="a-G"></a>颇有因缘，<a id="a-H"></a>如般若波罗蜜相，<a id="a-I"></a>诸法相亦如是耶？<a id="a-J"></a>”</p>
  <p id="aK">佛告须菩提：<a id="a-L"></a>“如是，<a id="a-M"></a>如是。<a id="a-N"></a>如般若波罗蜜相，<a id="a-O"></a>诸法相亦如是。<a id="a-P"></a>何以故？<a id="a-Q"></a>须菩提，<a id="a-R"></a>一切法离相、<a id="a-S"></a>空相，<a id="a-T"></a>以是因缘故。<a id="a-U"></a>须菩提，<a id="a-V"></a>如般若波罗蜜相，<a id="a-W"></a>诸法相亦如是，<a id="a-X"></a>所谓离相、<a id="a-Y"></a>空相故。<a id="a-Z"></a>”</p>
  <p id="aa">须菩提白佛言：<a id="a-b"></a>“世尊，<a id="a-c"></a>若一切法一切法离，<a id="a-d"></a>一切法一切法空，<a id="a-e"></a>云何知众生若垢、<a id="a-f"></a>若净？<a id="a-g"></a>世尊，<a id="a-h"></a>离相法无垢、<a id="a-i"></a>无净，<a id="a-j"></a>空相法无垢、<a id="a-k"></a>无净，<a id="a-l"></a>离相、<a id="a-m"></a>空相法不能得阿耨多罗三藐三菩提，<a id="a-n"></a>离相、<a id="a-o"></a>空相无法可得。<a id="a-p"></a>世尊，<a id="a-q"></a>离相中，<a id="a-r"></a>空相中，<a id="a-s"></a>无有菩萨得阿耨多罗三藐三菩提者。<a id="a-t"></a>世尊，<a id="a-u"></a>我云何当知佛所说义？<a id="a-v"></a>”</p>
  <p id="aw">佛告须菩提：<a id="a-x"></a>“于汝意云何？<a id="a-y"></a>是众生长夜行我、<a id="a-z"></a>我所心不？<a id="a-10"></a>”</p>
  <p id="a11">“如是，<a id="a-12"></a>世尊。<a id="a-13"></a>”</p>
  <p id="a14">“众生长夜行我、<a id="a-15"></a>我所心。<a id="a-16"></a>于汝意云何？<a id="a-17"></a>是我、<a id="a-18"></a>我所心离相不？<a id="a-19"></a>空相不？<a id="a-1A"></a>”</p>
  <p id="a1B">须菩提言：<a id="a-1C"></a>“世尊，<a id="a-1D"></a>我、<a id="a-1E"></a>我所心离相、<a id="a-1F"></a>空相。<a id="a-1G"></a>”</p>
  <p id="a1H">“于汝意云何？<a id="a-1I"></a>以此我、<a id="a-1J"></a>我所心，<a id="a-1K"></a>众生往来生死中不？<a id="a-1L"></a>”</p>
  <p id="a1M">“如是，<a id="a-1N"></a>世尊，<a id="a-1O"></a>以此我、<a id="a-1P"></a>我所心，<a id="a-1Q"></a>众生往来生死中。<a id="a-1R"></a>”</p>
  <p id="a1S">“如是，<a id="a-1T"></a>须菩提，<a id="a-1U"></a>众生往来生死中故，<a id="a-1V"></a>知有垢恼。<a id="a-1W"></a>须菩提，<a id="a-1X"></a>若众生无我、<a id="a-1Y"></a>我所心，<a id="a-1Z"></a>无著心，<a id="a-1a"></a>是众生不复往来生死中；<a id="a-1b"></a>若不往来生死中，<a id="a-1c"></a>则无垢恼。<a id="a-1d"></a>如是，<a id="a-1e"></a>须菩提，<a id="a-1f"></a>众生有净。<a id="a-1g"></a>”</p>
  <p id="a1h">须菩提白佛言：<a id="a-1i"></a>“世尊，<a id="a-1j"></a>若菩萨摩诃萨如是行，<a id="a-1k"></a>为不行色，<a id="a-1l"></a>不行受、<a id="a-1m"></a>想、<a id="a-1n"></a>行、<a id="a-1o"></a>识；<a id="a-1p"></a>为不行四念处，<a id="a-1q"></a>乃至八圣道分；<a id="a-1r"></a>为不行内空，<a id="a-1s"></a>乃至无法有法空；<a id="a-1t"></a>为不行佛十力，<a id="a-1u"></a>乃至一切种智。<a id="a-1v"></a>何以故？<a id="a-1w"></a>是法不可得，<a id="a-1x"></a>亦无行者，<a id="a-1y"></a>亦无行处，<a id="a-1z"></a>亦无行法。<a id="a-20"></a>世尊，<a id="a-21"></a>菩萨摩诃萨如是行，<a id="a-22"></a>一切世间诸天、<a id="a-23"></a>人、<a id="a-24"></a>阿修罗不能降伏。<a id="a-25"></a>是菩萨摩诃萨一切声闻、<a id="a-26"></a>辟支佛所不能及。<a id="a-27"></a>何以故？<a id="a-28"></a>所住处无能及故，<a id="a-29"></a>所谓菩萨位。<a id="a-2A"></a>世尊，<a id="a-2B"></a>是菩萨摩诃萨行应萨婆若心，<a id="a-2C"></a>无能及者！<a id="a-2D"></a>”</p>
  <p id="a2E">“须菩提，<a id="a-2F"></a>菩萨摩诃萨如是行，<a id="a-2G"></a>疾近萨婆若。<a id="a-2H"></a>须菩提，<a id="a-2I"></a>于汝意云何？<a id="a-2J"></a>若阎浮提众生尽得人身，<a id="a-2K"></a>得人身已，<a id="a-2L"></a>皆得阿耨多罗三藐三菩提。<a id="a-2M"></a>若有善男子、<a id="a-2N"></a>善女人尽其形寿供养恭敬、<a id="a-2O"></a>尊重赞叹，<a id="a-2P"></a>持是善根回向阿耨多罗三藐三菩提，<a id="a-2Q"></a>是人以是因缘，<a id="a-2R"></a>得福多不？<a id="a-2S"></a>”</p>
  <p id="a2T">须菩提言：<a id="a-2U"></a>“甚多！<a id="a-2V"></a>世尊。<a id="a-2W"></a>”</p>
  <p id="a2X">佛言：<a id="a-2Y"></a>“不如是善男子、<a id="a-2Z"></a>善女人于大众中说是般若波罗蜜，<a id="a-2a"></a>出示、<a id="a-2b"></a>分别，<a id="a-2c"></a>照明、<a id="a-2d"></a>开演，<a id="a-2e"></a>亦应般若波罗蜜行正忆念，<a id="a-2f"></a>其福多。<a id="a-2g"></a>乃至三千大千世界中众生，<a id="a-2h"></a>亦如是。<a id="a-2i"></a>须菩提，<a id="a-2j"></a>于汝意云何？<a id="a-2k"></a>阎浮提中众生一时皆得人身，<a id="a-2l"></a>得人身已，<a id="a-2m"></a>若善男子、<a id="a-2n"></a>善女人教行十善道、<a id="a-2o"></a>四禅、<a id="a-2p"></a>四无量心、<a id="a-2q"></a>四无色定，<a id="a-2r"></a>教令得须陀洹道，<a id="a-2s"></a>乃至阿罗汉、<a id="a-2t"></a>辟支佛道，<a id="a-2u"></a>教令得阿耨多罗三藐三菩提，<a id="a-2v"></a>持是善根回向阿耨多罗三藐三菩提。<a id="a-2w"></a>须菩提，<a id="a-2x"></a>于汝意云何？<a id="a-2y"></a>是善男子、<a id="a-2z"></a>善女人得福多不？<a id="a-30"></a>”</p>
  <p id="a31">须菩提言：<a id="a-32"></a>“甚多！<a id="a-33"></a>世尊。<a id="a-34"></a>”</p>
  <p id="a35">佛言：<a id="a-36"></a>“不如是善男子、<a id="a-37"></a>善女人以是甚深般若波罗蜜为众生说，<a id="a-38"></a>出示、<a id="a-39"></a>分别，<a id="a-3A"></a>照明、<a id="a-3B"></a>开演，<a id="a-3C"></a>亦不离萨婆若，<a id="a-3D"></a>得福多。<a id="a-3E"></a>乃至三千大千世界，<a id="a-3F"></a>亦如是。<a id="a-3G"></a>是菩萨摩诃萨不远离应萨婆若心，<a id="a-3H"></a>则到一切福田边。<a id="a-3I"></a>何以故？<a id="a-3J"></a>除诸佛，<a id="a-3K"></a>无有余法如菩萨摩诃萨势力。<a id="a-3L"></a>何以故？<a id="a-3M"></a>诸菩萨摩诃萨行般若波罗蜜时，<a id="a-3N"></a>于一切众生中起大慈心；<a id="a-3O"></a>见诸众生趣死地故，<a id="a-3P"></a>而起大悲；<a id="a-3Q"></a>行是道时，<a id="a-3R"></a>欢悦而生大喜；<a id="a-3S"></a>不与想俱，<a id="a-3T"></a>便得大舍。<a id="a-3U"></a>须菩提，<a id="a-3V"></a>是为菩萨摩诃萨大智光明。<a id="a-3W"></a>大智光明者，<a id="a-3X"></a>所谓六波罗蜜。<a id="a-3Y"></a>须菩提，<a id="a-3Z"></a>是诸善男子虽未作佛，<a id="a-3a"></a>能为一切众生作大福田，<a id="a-3b"></a>于阿耨多罗三藐三菩提亦不转。<a id="a-3c"></a>所受供养，<a id="a-3d"></a>衣服、<a id="a-3e"></a>饮食、<a id="a-3f"></a>卧具、<a id="a-3g"></a>床敷、<a id="a-3h"></a>疾药、<a id="a-3i"></a>资生所须，<a id="a-3j"></a>行应般若波罗蜜，<a id="a-3k"></a>念能毕报施主之恩，<a id="a-3l"></a>疾近萨婆若。<a id="a-3m"></a>以是故，<a id="a-3n"></a>须菩提，<a id="a-3o"></a>若菩萨摩诃萨欲不虚食国中施，<a id="a-3p"></a>欲示众生三乘道，<a id="a-3q"></a>欲为众生作大明，<a id="a-3r"></a>欲拔出三界牢狱，<a id="a-3s"></a>欲与一切众生眼，<a id="a-3t"></a>应常行般若波罗蜜。<a id="a-3u"></a>行般若波罗蜜时，<a id="a-3v"></a>若欲有说，<a id="a-3w"></a>但说般若波罗蜜；<a id="a-3x"></a>说般若波罗蜜已，<a id="a-3y"></a>常忆念般若波罗蜜；<a id="a-3z"></a>常忆念般若波罗蜜已，<a id="a-40"></a>常行般若波罗蜜，<a id="a-41"></a>不令余念得生，<a id="a-42"></a>昼夜勤行般若波罗蜜相应念，<a id="a-43"></a>不息不休。<a id="a-44"></a>须菩提，<a id="a-45"></a>譬如士夫，<a id="a-46"></a>未曾得摩尼珠，<a id="a-47"></a>后时得，<a id="a-48"></a>得已大欢喜踊跃；<a id="a-49"></a>后复失之，<a id="a-4A"></a>便大忧愁，<a id="a-4B"></a>常忆念是摩尼珠，<a id="a-4C"></a>作是念：<a id="a-4D"></a>‘我奈何忽亡此大宝！<a id="a-4E"></a>’须菩提，<a id="a-4F"></a>菩萨摩诃萨亦如是，<a id="a-4G"></a>常忆念般若波罗蜜，<a id="a-4H"></a>不离萨婆若心。<a id="a-4I"></a>”</p>
  <p id="a4J">须菩提白佛言：<a id="a-4K"></a>“世尊，<a id="a-4L"></a>一切念性自离，<a id="a-4M"></a>一切念性自空；<a id="a-4N"></a>云何菩萨摩诃萨行般若波罗蜜不离应萨婆若念？<a id="a-4O"></a>是远离空法中无菩萨，<a id="a-4P"></a>亦无念，<a id="a-4Q"></a>无应萨婆若。<a id="a-4R"></a>”</p>
  <p id="a4S">佛告须菩提：<a id="a-4T"></a>“若菩萨摩诃萨如是知一切法性自离，<a id="a-4U"></a>一切法性自空，<a id="a-4V"></a>非声闻、<a id="a-4W"></a>辟支佛作，<a id="a-4X"></a>亦非佛作；<a id="a-4Y"></a>诸法相常住，<a id="a-4Z"></a>法相、<a id="a-4a"></a>法住、<a id="a-4b"></a>法位、<a id="a-4c"></a>如、<a id="a-4d"></a>实际，<a id="a-4e"></a>是名菩萨行般若波罗蜜不离萨婆若念。<a id="a-4f"></a>何以故？<a id="a-4g"></a>般若波罗蜜性自离、<a id="a-4h"></a>性自空，<a id="a-4i"></a>不增不减故。<a id="a-4j"></a>”</p>
  <p id="a4k">须菩提白佛言：<a id="a-4l"></a>“世尊，<a id="a-4m"></a>若般若波罗蜜性自离、<a id="a-4n"></a>性自空，<a id="a-4o"></a>云何菩萨摩诃萨与般若波罗蜜等，<a id="a-4p"></a>得阿耨多罗三藐三菩提？<a id="a-4q"></a>”</p>
  <p id="a4r">佛告须菩提：<a id="a-4s"></a>“菩萨摩诃萨与般若波罗蜜等，<a id="a-4t"></a>不增不减。<a id="a-4u"></a>何以故？<a id="a-4v"></a>如、<a id="a-4w"></a>法性、<a id="a-4x"></a>实际，<a id="a-4y"></a>不增不减故。<a id="a-4z"></a>所以者何？<a id="a-50"></a>般若波罗蜜非一非异故。<a id="a-51"></a>若菩萨闻如是般若波罗蜜相，<a id="a-52"></a>心不惊、<a id="a-53"></a>不没、<a id="a-54"></a>不畏、<a id="a-55"></a>不怖、<a id="a-56"></a>不疑。<a id="a-57"></a>须菩提，<a id="a-58"></a>当知是菩萨摩诃萨行般若波罗蜜，<a id="a-59"></a>当知是菩萨摩诃萨必住阿鞞跋致地中。<a id="a-5A"></a>”</p>
  <p id="a5B">须菩提白佛言：<a id="a-5C"></a>“世尊，<a id="a-5D"></a>般若波罗蜜空无所有，<a id="a-5E"></a>不坚故，<a id="a-5F"></a>是行般若波罗蜜不？<a id="a-5G"></a>”</p>
  <p id="a5H">“不也，<a id="a-5I"></a>须菩提。<a id="a-5J"></a>”</p>
  <p id="a5K">“世尊，<a id="a-5L"></a>离空更有法行般若波罗蜜不？<a id="a-5M"></a>”</p>
  <p id="a5N">“不也，<a id="a-5O"></a>须菩提。<a id="a-5P"></a>”</p>
  <p id="a5Q">“世尊，<a id="a-5R"></a>是般若波罗蜜行般若波罗蜜不？<a id="a-5S"></a>”</p>
  <p id="a5T">“不也，<a id="a-5U"></a>须菩提。<a id="a-5V"></a>”</p>
  <p id="a5W">“世尊，<a id="a-5X"></a>离般若波罗蜜行般若波罗蜜不？<a id="a-5Y"></a>”</p>
  <p id="a5Z">“不也，<a id="a-5a"></a>须菩提。<a id="a-5b"></a>”</p>
  <p id="a5c">“世尊，<a id="a-5d"></a>色是行般若波罗蜜不？<a id="a-5e"></a>”</p>
  <p id="a5f">“不也，<a id="a-5g"></a>须菩提。<a id="a-5h"></a>”</p>
  <p id="a5i">“世尊，<a id="a-5j"></a>受、<a id="a-5k"></a>想、<a id="a-5l"></a>行、<a id="a-5m"></a>识是行般若波罗蜜不？<a id="a-5n"></a>”</p>
  <p id="a5o">“不也，<a id="a-5p"></a>须菩提。<a id="a-5q"></a>”</p>
  <p id="a5r">“世尊，<a id="a-5s"></a>六波罗蜜是行般若波罗蜜不？<a id="a-5t"></a>”</p>
  <p id="a5u">“不也，<a id="a-5v"></a>须菩提。<a id="a-5w"></a>”</p>
  <p id="a5x">“世尊，<a id="a-5y"></a>四念处乃至十八不共法，<a id="a-5z"></a>是行般若波罗蜜不？<a id="a-60"></a>”</p>
  <p id="a61">“不也，<a id="a-62"></a>须菩提。<a id="a-63"></a>”</p>
  <p id="a64">“世尊，<a id="a-65"></a>色空相，<a id="a-66"></a>虚诳不实，<a id="a-67"></a>无所有，<a id="a-68"></a>不坚固相，<a id="a-69"></a>色如相、<a id="a-6A"></a>法相、<a id="a-6B"></a>法住、<a id="a-6C"></a>法位、<a id="a-6D"></a>实际，<a id="a-6E"></a>是行般若波罗蜜不？<a id="a-6F"></a>”</p>
  <p id="a6G">“不也，<a id="a-6H"></a>须菩提。<a id="a-6I"></a>”</p>
  <p id="a6J">“世尊，<a id="a-6K"></a>受、<a id="a-6L"></a>想、<a id="a-6M"></a>行、<a id="a-6N"></a>识，<a id="a-6O"></a>乃至十八不共法空相，<a id="a-6P"></a>虚诳不实，<a id="a-6Q"></a>无所有，<a id="a-6R"></a>不坚固相，<a id="a-6S"></a>如、<a id="a-6T"></a>法相、<a id="a-6U"></a>法住、<a id="a-6V"></a>法位、<a id="a-6W"></a>实际，<a id="a-6X"></a>是行般若波罗蜜不？<a id="a-6Y"></a>”</p>
  <p id="a6Z">“不也，<a id="a-6a"></a>须菩提。<a id="a-6b"></a>”</p>
  <p id="a6c">“世尊，<a id="a-6d"></a>若是诸法皆不行般若波罗蜜，<a id="a-6e"></a>云何行名菩萨摩诃萨行般若波罗蜜？<a id="a-6f"></a>”</p>
  <p id="a6g">佛告须菩提：<a id="a-6h"></a>“于汝意云何？<a id="a-6i"></a>汝见有法行般若波罗蜜者不？<a id="a-6j"></a>”</p>
  <p id="a6k">“不也，<a id="a-6l"></a>世尊。<a id="a-6m"></a>”</p>
  <p id="a6n">“须菩提，<a id="a-6o"></a>汝见般若波罗蜜菩萨摩诃萨可行处不？<a id="a-6p"></a>”</p>
  <p id="a6q">“不也，<a id="a-6r"></a>世尊。<a id="a-6s"></a>”</p>
  <p id="a6t">“须菩提，<a id="a-6u"></a>汝所不见法，<a id="a-6v"></a>是法可得不？<a id="a-6w"></a>”</p>
  <p id="a6x">“不也，<a id="a-6y"></a>世尊。<a id="a-6z"></a>”</p>
  <p id="a70">“须菩提，<a id="a-71"></a>若法不可得，<a id="a-72"></a>是法当生不？<a id="a-73"></a>”</p>
  <p id="a74">“不也，<a id="a-75"></a>世尊。<a id="a-76"></a>”</p>
  <p id="a77">“须菩提，<a id="a-78"></a>是名菩萨摩诃萨无生法忍。<a id="a-79"></a>菩萨摩诃萨成就是忍，<a id="a-7A"></a>得受阿耨多罗三藐三菩提记。<a id="a-7B"></a>须菩提，<a id="a-7C"></a>是名诸佛无所畏无碍智。<a id="a-7D"></a>菩萨摩诃萨行是法勤精进，<a id="a-7E"></a>若不得大智、<a id="a-7F"></a>一切种智，<a id="a-7G"></a>所谓阿耨多罗三藐三菩提智者，<a id="a-7H"></a>无有是处！<a id="a-7I"></a>何以故？<a id="a-7J"></a>是菩萨摩诃萨得无生法忍故，<a id="a-7K"></a>乃至阿耨多罗三藐三菩提不减不退。<a id="a-7L"></a>”</p>
  <p id="a7M">须菩提白佛言：<a id="a-7N"></a>“世尊，<a id="a-7O"></a>诸法无生相，<a id="a-7P"></a>此中得阿耨多罗三藐三菩提记不？<a id="a-7Q"></a>”</p>
  <p id="a7R">“不也，<a id="a-7S"></a>须菩提。<a id="a-7T"></a>”</p>
  <p id="a7U">“世尊，<a id="a-7V"></a>诸法生相，<a id="a-7W"></a>此中得阿耨多罗三藐三菩提记不？<a id="a-7X"></a>”</p>
  <p id="a7Y">“不也，<a id="a-7Z"></a>须菩提。<a id="a-7a"></a>”</p>
  <p id="a7b">“世尊，<a id="a-7c"></a>诸法非生非不生相，<a id="a-7d"></a>得阿耨多罗三藐三菩提记不？<a id="a-7e"></a>”</p>
  <p id="a7f">“不也，<a id="a-7g"></a>须菩提。<a id="a-7h"></a>”</p>
  <p id="a7i">“世尊，<a id="a-7j"></a>诸菩萨摩诃萨云何知诸法得阿耨多罗三藐三菩提记？<a id="a-7k"></a>”</p>
  <p id="a7l">佛告须菩提：<a id="a-7m"></a>“汝见有法得阿耨多罗三藐三菩提记不？<a id="a-7n"></a>”</p>
  <p id="a7o">“不也，<a id="a-7p"></a>世尊。<a id="a-7q"></a>我不见有法得阿耨多罗三藐三菩提记，<a id="a-7r"></a>我亦不见法有得者、<a id="a-7s"></a>得处。<a id="a-7t"></a>”</p>
  <p id="a7u">佛言：<a id="a-7v"></a>“如是，<a id="a-7w"></a>如是。<a id="a-7x"></a>须菩提，<a id="a-7y"></a>若菩萨摩诃萨于一切法无所得时，<a id="a-7z"></a>不作是念：<a id="a-80"></a>‘我当得阿耨多罗三藐三菩提，<a id="a-81"></a>用是事得阿耨多罗三藐三菩提，<a id="a-82"></a>是名阿耨多罗三藐三菩提处。<a id="a-83"></a>’何以故？<a id="a-84"></a>诸菩萨摩诃萨行般若波罗蜜，<a id="a-85"></a>无诸忆想分别。<a id="a-86"></a>所以者何？<a id="a-87"></a>般若波罗蜜中，<a id="a-88"></a>无诸分别忆想故。<a id="a-89"></a>”</p>
  <p id="a8A">【论】问曰：<a id="a-8B"></a>上已种种说般若相，<a id="a-8C"></a>今何以更问？</p>
  <p id="a8D">答曰：<a id="a-8E"></a>般若波罗蜜第一微妙，<a id="a-8F"></a>闻者无厌足，<a id="a-8G"></a>无满时，<a id="a-8H"></a>无一定相，<a id="a-8I"></a>故不应难。<a id="a-8J"></a>如十住大菩萨于般若波罗蜜犹未满足，<a id="a-8K"></a>何况须菩提小乘人？<a id="a-8L"></a>复次，<a id="a-8M"></a>上闻种种赞般若是父是母等，<a id="a-8N"></a>是故更问。</p>
  <p id="a8O">佛因须菩提问，<a id="a-8P"></a>为余众生故，<a id="a-8Q"></a>广说般若波罗蜜相：<a id="a-8R"></a>须菩提，<a id="a-8S"></a>所谓虚空相，<a id="a-8T"></a>是般若波罗蜜相；<a id="a-8U"></a>如虚空无色相、<a id="a-8V"></a>无非色相，<a id="a-8W"></a>般若波罗蜜亦如是，<a id="a-8X"></a>无所有相。<a id="a-8Y"></a>须菩提更问：<a id="a-8Z"></a>颇有因缘，<a id="a-8a"></a>诸法相如般若相不？<a id="a-8b"></a>佛答：<a id="a-8c"></a>有。<a id="a-8d"></a>一切法究竟空，<a id="a-8e"></a>究竟离相故，<a id="a-8f"></a>说如般若波罗蜜相，<a id="a-8g"></a>一切法亦如是。<a id="a-8h"></a>须菩提难：<a id="a-8i"></a>若一切法离相、<a id="a-8j"></a>空相，<a id="a-8k"></a>云何知有垢、<a id="a-8l"></a>净？<a id="a-8m"></a>云何菩萨得无上道？<a id="a-8n"></a>佛告须菩提：<a id="a-8o"></a>于汝意云何？<a id="a-8p"></a>众生长夜行我、<a id="a-8q"></a>我所等。<a id="a-8r"></a>是佛所说义：<a id="a-8s"></a>如我、<a id="a-8t"></a>我所毕竟无，<a id="a-8u"></a>众生狂颠倒因缘故，<a id="a-8v"></a>生诸烦恼；<a id="a-8w"></a>烦恼因缘故，<a id="a-8x"></a>有业；<a id="a-8y"></a>业因缘故，<a id="a-8z"></a>于生死中往来，<a id="a-90"></a>是事本末空。<a id="a-91"></a>何以故？<a id="a-92"></a>我无故，<a id="a-93"></a>我所心虚诳，<a id="a-94"></a>我所心虚诳故，<a id="a-95"></a>诸余因果展转法皆是虚诳。<a id="a-96"></a>若因般若波罗蜜实智慧，<a id="a-97"></a>观五众无常、<a id="a-98"></a>苦、<a id="a-99"></a>空、<a id="a-9A"></a>无我，<a id="a-9B"></a>离自相，<a id="a-9C"></a>自相空，<a id="a-9D"></a>从本来毕竟不生。<a id="a-9E"></a>尔时，<a id="a-9F"></a>我、<a id="a-9G"></a>我所心则灭，<a id="a-9H"></a>如日出众冥皆除。<a id="a-9I"></a>我、<a id="a-9J"></a>我所心灭故，<a id="a-9K"></a>余烦恼灭；<a id="a-9L"></a>余烦恼灭故，<a id="a-9M"></a>业因缘亦灭；<a id="a-9N"></a>业因缘灭故，<a id="a-9O"></a>往来生死中断，<a id="a-9P"></a>是名为净。<a id="a-9Q"></a>虽一切法相皆空，<a id="a-9R"></a>亦以如是因缘故，<a id="a-9S"></a>有净、<a id="a-9T"></a>有垢。</p>
  <p id="a9U">尔时，<a id="a-9V"></a>须菩提思惟筹量佛语已，<a id="a-9W"></a>白佛言：<a id="a-9X"></a>世尊，<a id="a-9Y"></a>菩萨如是行，<a id="a-9Z"></a>实不行色等一切法。<a id="a-9a"></a>何以故？<a id="a-9b"></a>是菩萨不得是法，<a id="a-9c"></a>若行、<a id="a-9d"></a>行处、<a id="a-9e"></a>行者。<a id="a-9f"></a>世尊，<a id="a-9g"></a>若菩萨能如是行，<a id="a-9h"></a>一切人天世间无能降伏者。<a id="a-9i"></a>世间人皆著假名，<a id="a-9j"></a>是行者行实法，<a id="a-9k"></a>是故不能伏。<a id="a-9l"></a>世间人著一切虚诳颠倒，<a id="a-9m"></a>及虚诳果报；<a id="a-9n"></a>是菩萨于毕竟空中尚不著，<a id="a-9o"></a>何况余法？<a id="a-9p"></a>如是，<a id="a-9q"></a>云何可降伏？<a id="a-9r"></a>天、<a id="a-9s"></a>人、<a id="a-9t"></a>阿修罗世间者，<a id="a-9u"></a>是三种善道中有智慧人故，<a id="a-9v"></a>说不能伏。<a id="a-9w"></a>又复一切声闻、<a id="a-9x"></a>辟支佛所不能及者，<a id="a-9y"></a>上三善道，<a id="a-9z"></a>据未得道人；<a id="a-A0"></a>此中说得道者不能及。<a id="a-A1"></a>此中说不能及因缘，<a id="a-A2"></a>所谓菩萨入法位，<a id="a-A3"></a>一切魔、<a id="a-A4"></a>魔所使无能恼者，<a id="a-A5"></a>是菩萨常行应萨婆若心，<a id="a-A6"></a>则近阿耨多罗三藐三菩提。<a id="a-A7"></a>何以故？<a id="a-A8"></a>不著一切法，<a id="a-A9"></a>常集一切助道法故。<a id="a-AA"></a>佛可其言而赞。<a id="a-AB"></a>佛欲以如是智慧为他人说故，<a id="a-AC"></a>先赞菩萨自利益；<a id="a-AD"></a>今为利益他，<a id="a-AE"></a>分别福德果报故，<a id="a-AF"></a>问须菩提：<a id="a-AG"></a>于汝意云何？<a id="a-AH"></a>阎浮提众生尽得人身，<a id="a-AI"></a>如经广说，<a id="a-AJ"></a>乃至应萨婆若心，<a id="a-AK"></a>出一切福田之上。<a id="a-AL"></a>是中说因缘，<a id="a-AM"></a>若菩萨能自行般若波罗蜜，<a id="a-AN"></a>亦能教他，<a id="a-AO"></a>是人于一切福田，<a id="a-AP"></a>能到其边。<a id="a-AQ"></a>福田者，<a id="a-AR"></a>从须陀洹乃至佛。<a id="a-AS"></a>是菩萨能如所说般若履行，<a id="a-AT"></a>则得作佛；<a id="a-AU"></a>余福德善法，<a id="a-AV"></a>离般若波罗蜜故皆尽，<a id="a-AW"></a>般若波罗蜜不可尽故。<a id="a-AX"></a>言无有余福德如菩萨摩诃萨力势者，<a id="a-AY"></a>是中自说因缘：<a id="a-AZ"></a>菩萨行般若时，<a id="a-Aa"></a>得诸法平等忍；<a id="a-Ab"></a>得平等忍故，<a id="a-Ac"></a>虽行空，<a id="a-Ad"></a>亦能生四无量心。<a id="a-Ae"></a>四无量心中，<a id="a-Af"></a>大悲是大乘之本，<a id="a-Ag"></a>见众生就于死法，<a id="a-Ah"></a>如囚受戮。<a id="a-Ai"></a>诸菩萨能生六波罗蜜等，<a id="a-Aj"></a>乃至一切种智，<a id="a-Ak"></a>是故是人虽未得无上道，<a id="a-Al"></a>已是一切众生之福田。<a id="a-Am"></a>是故言菩萨摩诃萨若欲不空食国中施者，<a id="a-An"></a>当学般若波罗蜜。<a id="a-Ao"></a>不空食，<a id="a-Ap"></a>名能报施主，<a id="a-Aq"></a>能生道，<a id="a-Ar"></a>能令施主之福无尽，<a id="a-As"></a>乃至入涅槃。<a id="a-At"></a>若示众生三乘道，<a id="a-Au"></a>为众生示一切智大明，<a id="a-Av"></a>亦欲拔出三界狱中四缚，<a id="a-Aw"></a>欲令众生得五眼，<a id="a-Ax"></a>应常行般若波罗蜜相应念。<a id="a-Ay"></a>相应念者，<a id="a-Az"></a>即是般若心。<a id="a-B0"></a>若行般若波罗蜜心，<a id="a-B1"></a>若有所说，<a id="a-B2"></a>但说般若波罗蜜。<a id="a-B3"></a>佛敕弟子，<a id="a-B4"></a>若和合共住，<a id="a-B5"></a>常行二事：<a id="a-B6"></a>一者、<a id="a-B7"></a>贤圣默然，<a id="a-B8"></a>二者、<a id="a-B9"></a>说法。<a id="a-BA"></a>贤圣默然者，<a id="a-BB"></a>是般若心；<a id="a-BC"></a>说法者，<a id="a-BD"></a>说般若波罗蜜。<a id="a-BE"></a>是人从般若心出，<a id="a-BF"></a>说般若波罗蜜；<a id="a-BG"></a>说般若波罗蜜已，<a id="a-BH"></a>还入般若中，<a id="a-BI"></a>不令余心、<a id="a-BJ"></a>余语得入，<a id="a-BK"></a>昼夜常行；<a id="a-BL"></a>是不休不息，<a id="a-BM"></a>如是得先所说功德。<a id="a-BN"></a>佛欲令是事明了，<a id="a-BO"></a>故说譬喻。<a id="a-BP"></a>如贫人失大价宝，<a id="a-BQ"></a>常念不离，<a id="a-BR"></a>菩萨亦如是不离萨婆若心，<a id="a-BS"></a>常行般若波罗蜜，<a id="a-BT"></a>不休不息。</p>
  <p id="aBU">尔时，<a id="a-BV"></a>须菩提闻是事，<a id="a-BW"></a>白佛言：<a id="a-BX"></a>世尊，<a id="a-BY"></a>若一切诸念空，<a id="a-BZ"></a>云何菩萨不离萨婆若念？<a id="a-Ba"></a>空中，<a id="a-Bb"></a>菩萨不可得，<a id="a-Bc"></a>萨婆若亦不可得。<a id="a-Bd"></a>佛答：<a id="a-Be"></a>若菩萨知一切法离自性，<a id="a-Bf"></a>非声闻、<a id="a-Bg"></a>辟支佛所作，<a id="a-Bh"></a>亦非佛所作；<a id="a-Bi"></a>自从因缘出诸法相、<a id="a-Bj"></a>如、<a id="a-Bk"></a>实际常住世间，<a id="a-Bl"></a>即是菩萨不离般若波罗蜜行。<a id="a-Bm"></a>佛自说因缘：<a id="a-Bn"></a>般若波罗蜜空故、<a id="a-Bo"></a>离故，<a id="a-Bp"></a>不增不减。<a id="a-Bq"></a>须菩提闻是，<a id="a-Br"></a>复问佛：<a id="a-Bs"></a>若般若波罗蜜性空，<a id="a-Bt"></a>云何菩萨与般若合，<a id="a-Bu"></a>得无上道？<a id="a-Bv"></a>佛随须菩提语：<a id="a-Bw"></a>若菩萨与般若波罗蜜合，<a id="a-Bx"></a>则不增不减；<a id="a-By"></a>诸法如、<a id="a-Bz"></a>法性、<a id="a-C0"></a>实际不增不减故，<a id="a-C1"></a>般若波罗蜜不增不减。<a id="a-C2"></a>般若波罗蜜，<a id="a-C3"></a>即是诸法如、<a id="a-C4"></a>法性、<a id="a-C5"></a>实际；<a id="a-C6"></a>如、<a id="a-C7"></a>法性、<a id="a-C8"></a>实际，<a id="a-C9"></a>即是般若波罗蜜。<a id="a-CA"></a>此中佛自说因缘，<a id="a-CB"></a>如如等三法，<a id="a-CC"></a>非一非异，<a id="a-CD"></a>般若亦如是。<a id="a-CE"></a>世间法非一即是二，<a id="a-CF"></a>不异即是一，<a id="a-CG"></a>般若波罗蜜则不尔，<a id="a-CH"></a>是故般若波罗蜜无量无边；<a id="a-CI"></a>空、<a id="a-CJ"></a>无相、<a id="a-CK"></a>无作故，<a id="a-CL"></a>不增不减。<a id="a-CM"></a>若菩萨得是不增不减，<a id="a-CN"></a>则能得阿耨多罗三藐三菩提。<a id="a-CO"></a>若菩萨闻是事通达无碍，<a id="a-CP"></a>入佛智慧，<a id="a-CQ"></a>虽未作佛，<a id="a-CR"></a>信力故于佛法中亦无疑，<a id="a-CS"></a>不怖、<a id="a-CT"></a>不畏。<a id="a-CU"></a>所以者何？<a id="a-CV"></a>凡夫著我心故有畏，<a id="a-CW"></a>是菩萨我想断故无所畏。<a id="a-CX"></a>当知是菩萨即住阿鞞跋致地，<a id="a-CY"></a>亦能正行般若。</p>
  <p id="aCZ">须菩提闻是菩萨正行般若波罗蜜，<a id="a-Ca"></a>是故问佛：<a id="a-Cb"></a>世尊，<a id="a-Cc"></a>般若波罗蜜观一切空，<a id="a-Cd"></a>不牢固，<a id="a-Ce"></a>是空相为行般若不？<a id="a-Cf"></a>佛言：<a id="a-Cg"></a>不也！<a id="a-Ch"></a>何以故？<a id="a-Ci"></a>若空无有法，<a id="a-Cj"></a>云何行般若？<a id="a-Ck"></a>离是空，<a id="a-Cl"></a>更有法行般若不？<a id="a-Cm"></a>佛言：<a id="a-Cn"></a>不也！<a id="a-Co"></a>何以故？<a id="a-Cp"></a>若一切法空、<a id="a-Cq"></a>无相、<a id="a-Cr"></a>无作，<a id="a-Cs"></a>云何离空更有法？<a id="a-Ct"></a>是故说不。<a id="a-Cu"></a>须菩提闻空非行般若，<a id="a-Cv"></a>离空非行般若，<a id="a-Cw"></a>一切法皆摄在般若中，<a id="a-Cx"></a>今但问般若行般若不？<a id="a-Cy"></a>法不自行，<a id="a-Cz"></a>应以异法行，<a id="a-D0"></a>是故言不。<a id="a-D1"></a>复问离般若，<a id="a-D2"></a>更有法行般若不？<a id="a-D3"></a>佛言：<a id="a-D4"></a>不。<a id="a-D5"></a>何以故？<a id="a-D6"></a>一切法摄在般若中，<a id="a-D7"></a>更无法行般若。<a id="a-D8"></a>先来略问行般若者，<a id="a-D9"></a>今问名字因缘五众行般若不？<a id="a-DA"></a>佛言：<a id="a-DB"></a>不。<a id="a-DC"></a>何以故？<a id="a-DD"></a>是五众从虚诳和合因缘，<a id="a-DE"></a>不自在故，<a id="a-DF"></a>无作相，<a id="a-DG"></a>云何能行？<a id="a-DH"></a>须菩提更问：<a id="a-DI"></a>若菩萨假名字空不实故，<a id="a-DJ"></a>不行般若，<a id="a-DK"></a>今六波罗蜜等诸助道法，<a id="a-DL"></a>行般若波罗蜜不？<a id="a-DM"></a>佛言：<a id="a-DN"></a>不。<a id="a-DO"></a>何以故？<a id="a-DP"></a>如五众和合有故不能行，<a id="a-DQ"></a>是诸法亦如是。<a id="a-DR"></a>色等法空相，<a id="a-DS"></a>不牢固，<a id="a-DT"></a>如、<a id="a-DU"></a>法相、<a id="a-DV"></a>法位、<a id="a-DW"></a>法住、<a id="a-DX"></a>实际，<a id="a-DY"></a>是法行般若不？<a id="a-DZ"></a>佛答：<a id="a-Da"></a>是法无为法，<a id="a-Db"></a>不生不灭，<a id="a-Dc"></a>常住自性故不行。<a id="a-Dd"></a>须菩提问佛：<a id="a-De"></a>世尊，<a id="a-Df"></a>假名字故，<a id="a-Dg"></a>人不行；<a id="a-Dh"></a>诸法亦和合因缘生，<a id="a-Di"></a>无自性故亦不行，<a id="a-Dj"></a>谁当行般若？<a id="a-Dk"></a>若不行，<a id="a-Dl"></a>云何得无上道？<a id="a-Dm"></a>今佛以反问答：<a id="a-Dn"></a>于汝意云何？<a id="a-Do"></a>须菩提从佛急求行般若者，<a id="a-Dp"></a>是故佛问：<a id="a-Dq"></a>汝以慧眼见，<a id="a-Dr"></a>定有一法行般若不？<a id="a-Ds"></a>须菩提因三解脱门，<a id="a-Dt"></a>入诸法实相中，<a id="a-Du"></a>法相不可得，<a id="a-Dv"></a>何况行者？<a id="a-Dw"></a>是故答言：<a id="a-Dx"></a>世尊，<a id="a-Dy"></a>不见有行般若者。<a id="a-Dz"></a>复问：<a id="a-E0"></a>汝见是般若波罗蜜菩萨行处不？<a id="a-E1"></a>须菩提答言：<a id="a-E2"></a>不见。<a id="a-E3"></a>何以故？<a id="a-E4"></a>般若波罗蜜中一切诸观灭：<a id="a-E5"></a>若常、<a id="a-E6"></a>若无常，<a id="a-E7"></a>若生、<a id="a-E8"></a>灭等，<a id="a-E9"></a>无一法定相是般若，<a id="a-EA"></a>云何当说是般若波罗蜜？<a id="a-EB"></a>复问：<a id="a-EC"></a>若汝以智慧眼不见法，<a id="a-ED"></a>是不见法为有为无？<a id="a-EE"></a>答言：<a id="a-EF"></a>无。<a id="a-EG"></a>何以故？<a id="a-EH"></a>佛说智慧眼实，<a id="a-EI"></a>肉眼、<a id="a-EJ"></a>天眼虚诳；<a id="a-EK"></a>须菩提以慧眼观，<a id="a-EL"></a>不见故言无。<a id="a-EM"></a>复问：<a id="a-EN"></a>若法无，<a id="a-EO"></a>不可得，<a id="a-EP"></a>是法有生不？<a id="a-EQ"></a>答言：<a id="a-ER"></a>不生。<a id="a-ES"></a>是法本自无，<a id="a-ET"></a>毕竟空无所有，<a id="a-EU"></a>是法有无等戏论已灭，<a id="a-EV"></a>云何有生？<a id="a-EW"></a>佛语须菩提：<a id="a-EX"></a>若菩萨于是法中通达无疑，<a id="a-EY"></a>信力智慧力故，<a id="a-EZ"></a>能住是法中，<a id="a-Ea"></a>是名无生忍。<a id="a-Eb"></a>五众中假名菩萨，<a id="a-Ec"></a>得如是法，<a id="a-Ed"></a>是名行般若波罗蜜。<a id="a-Ee"></a>世俗法故说，<a id="a-Ef"></a>非第一义，<a id="a-Eg"></a>第一义中，<a id="a-Eh"></a>诸戏论语言，<a id="a-Ei"></a>即是无生；<a id="a-Ej"></a>得是无生忍，<a id="a-Ek"></a>便受无上道记。</p>
  <p id="aEl">佛言：<a id="a-Em"></a>若菩萨一心勤精进，<a id="a-En"></a>不休不息，<a id="a-Eo"></a>随无生忍行，<a id="a-Ep"></a>不得是大智慧、<a id="a-Eq"></a>无上智慧、<a id="a-Er"></a>一切智，<a id="a-Es"></a>无有是处！<a id="a-Et"></a>何以故？<a id="a-Eu"></a>如经说：<a id="a-Ev"></a>若无因无缘则无果报，<a id="a-Ew"></a>邪因缘亦无果报，<a id="a-Ex"></a>因缘少亦无果报。<a id="a-Ey"></a>如是菩萨得是无生法忍，<a id="a-Ez"></a>舍是生死肉身，<a id="a-F0"></a>得法性生身，<a id="a-F1"></a>住菩萨果报神通中，<a id="a-F2"></a>一时能作无量变化身，<a id="a-F3"></a>净佛世界，<a id="a-F4"></a>度脱众生。<a id="a-F5"></a>是人末后身具足佛法坐道场。<a id="a-F6"></a>具足正因缘，<a id="a-F7"></a>若不得阿耨多罗三藐三菩提，<a id="a-F8"></a>无有是处！<a id="a-F9"></a>所以者何？<a id="a-FA"></a>是人得无生忍法，<a id="a-FB"></a>一心直进，<a id="a-FC"></a>无有废退故。<a id="a-FD"></a>菩萨未得无生法忍，<a id="a-FE"></a>深著世间法，<a id="a-FF"></a>诸烦恼厚，<a id="a-FG"></a>虽有福德善心，<a id="a-FH"></a>濡薄不集故，<a id="a-FI"></a>为烦恼所遮；<a id="a-FJ"></a>得无生法忍，<a id="a-FK"></a>无复是事。<a id="a-FL"></a>未得无生法忍，<a id="a-FM"></a>用力艰难，<a id="a-FN"></a>譬如陆行；<a id="a-FO"></a>得无生法忍已，<a id="a-FP"></a>用力甚易，<a id="a-FQ"></a>譬如乘船。<a id="a-FR"></a>是故无生法忍诸菩萨所贵，<a id="a-FS"></a>以是贵故，<a id="a-FT"></a>须菩提问：<a id="a-FU"></a>世尊，<a id="a-FV"></a>得无生法故受记？<a id="a-FW"></a>佛言：<a id="a-FX"></a>不也！<a id="a-FY"></a>何以故？<a id="a-FZ"></a>无生法不生不灭，<a id="a-Fa"></a>无得相，<a id="a-Fb"></a>云何因是受记？<a id="a-Fc"></a>复问：<a id="a-Fd"></a>生法得记耶？<a id="a-Fe"></a>佛言：<a id="a-Ff"></a>不得。<a id="a-Fg"></a>何以故？<a id="a-Fh"></a>生法虚诳，<a id="a-Fi"></a>妄语作法，<a id="a-Fj"></a>云何得阿耨多罗三藐三菩提真实法？<a id="a-Fk"></a>复问：<a id="a-Fl"></a>生不生得受记不？<a id="a-Fm"></a>佛言：<a id="a-Fn"></a>不也！<a id="a-Fo"></a>何以故？<a id="a-Fp"></a>此二俱有过故。<a id="a-Fq"></a>复问：<a id="a-Fr"></a>世尊，<a id="a-Fs"></a>若尔者，<a id="a-Ft"></a>云何当受记？<a id="a-Fu"></a>佛反问：<a id="a-Fv"></a>汝以慧眼观，<a id="a-Fw"></a>见有法与菩萨受记不？<a id="a-Fx"></a>答言：<a id="a-Fy"></a>不见。<a id="a-Fz"></a>何以故？<a id="a-G0"></a>是法从本已来寂灭相，<a id="a-G1"></a>是中无见不见、<a id="a-G2"></a>受记不受记，<a id="a-G3"></a>亦不见阿耨多罗三藐三菩提，<a id="a-G4"></a>亦无得法，<a id="a-G5"></a>亦无得者。<a id="a-G6"></a>此中自说因缘，<a id="a-G7"></a>般若波罗蜜无是忆想分别。</p>
  <p id="aG8">问曰：<a id="a-G9"></a>须菩提上问菩萨得无生忍故受记，<a id="a-GA"></a>佛言不，<a id="a-GB"></a>佛何以还以无生理答，<a id="a-GC"></a>所谓菩萨行般若时，<a id="a-GD"></a>无一切忆想分别？</p>
  <p id="aGE">答曰：<a id="a-GF"></a>行者实以无生忍故受记，<a id="a-GG"></a>而须菩提为菩萨故，<a id="a-GH"></a>以著心、<a id="a-GI"></a>得心问，<a id="a-GJ"></a>以是故言不。<a id="a-GK"></a>如一切法实无我，<a id="a-GL"></a>婆蹉梵志问佛有我不？<a id="a-GM"></a>佛默然不答。<a id="a-GN"></a>无我不？<a id="a-GO"></a>佛亦不答。<a id="a-GP"></a>一切虽实无我，<a id="a-GQ"></a>以梵志著心问，<a id="a-GR"></a>欲戏弄无我，<a id="a-GS"></a>故不答。<a id="a-GT"></a>须菩提问意：<a id="a-GU"></a>知定有受记事，<a id="a-GV"></a>但不知观何法得记故问。<a id="a-GW"></a>是故佛以须菩提所得法问：<a id="a-GX"></a>汝以慧眼见定有法受记不？<a id="a-GY"></a>须菩提住三解脱门中，<a id="a-GZ"></a>观法性，<a id="a-Ga"></a>不见定有受记者，<a id="a-Gb"></a>诸法法性无相无量故。<a id="a-Gc"></a>若不见受记法，<a id="a-Gd"></a>云何当得阿耨多罗三藐三菩提者？<a id="a-Ge"></a>须菩提闻是受记者空，<a id="a-Gf"></a>难情则息，<a id="a-Gg"></a>自解无疑。<a id="a-Gh"></a>佛可其意：<a id="a-Gi"></a>如是，<a id="a-Gj"></a>如是。<a id="a-Gk"></a>汝不见不得法是实。<a id="a-Gl"></a>何以故？<a id="a-Gm"></a>般若波罗蜜相，<a id="a-Gn"></a>无所分别故。</p>
  <p data-pb></p>
  <h2 id="aGo">释魔愁品第六十二</h2>
  <p id="aGp">【经】尔时，<a id="a-Gq"></a>释提桓因白佛言：<a id="a-Gr"></a>“世尊，<a id="a-Gs"></a>是般若波罗蜜无诸忆想分别，<a id="a-Gt"></a>毕竟离故。<a id="a-Gu"></a>世尊，<a id="a-Gv"></a>是众生闻是般若波罗蜜能受持、<a id="a-Gw"></a>读诵、<a id="a-Gx"></a>说、<a id="a-Gy"></a>正忆念、<a id="a-Gz"></a>亲近、<a id="a-H0"></a>如说行，<a id="a-H1"></a>乃至阿耨多罗三藐三菩提，<a id="a-H2"></a>不杂余心心数法者，<a id="a-H3"></a>不从小功德来。<a id="a-H4"></a>”</p>
  <p id="aH5">佛言：<a id="a-H6"></a>“如是，<a id="a-H7"></a>如是。<a id="a-H8"></a>闻是深般若波罗蜜，<a id="a-H9"></a>乃至不杂余心心数法者，<a id="a-HA"></a>不从小功德来。<a id="a-HB"></a>憍尸迦，<a id="a-HC"></a>于汝意云何？<a id="a-HD"></a>若阎浮提众生成就十善道、<a id="a-HE"></a>四禅、<a id="a-HF"></a>四无量心、<a id="a-HG"></a>四无色定，<a id="a-HH"></a>复有善男子、<a id="a-HI"></a>善女人受持深般若波罗蜜，<a id="a-HJ"></a>读诵、<a id="a-HK"></a>亲近、<a id="a-HL"></a>正忆念、<a id="a-HM"></a>如说行，<a id="a-HN"></a>胜于阎浮提众生成就十善道，<a id="a-HO"></a>乃至四无色定，<a id="a-HP"></a>百倍、<a id="a-HQ"></a>千倍、<a id="a-HR"></a>千万亿倍，<a id="a-HS"></a>乃至算数譬喻所不能及。<a id="a-HT"></a>”</p>
  <p id="aHU">尔时，<a id="a-HV"></a>有一比丘语释提桓因：<a id="a-HW"></a>“憍尸迦，<a id="a-HX"></a>是善男子、<a id="a-HY"></a>善女人行般若波罗蜜功德，<a id="a-HZ"></a>胜于仁者！<a id="a-Ha"></a>”</p>
  <p id="aHb">释提桓因言：<a id="a-Hc"></a>“是善男子、<a id="a-Hd"></a>善女人一发心尚胜于我，<a id="a-He"></a>何况闻是般若波罗蜜，<a id="a-Hf"></a>书持、<a id="a-Hg"></a>读诵、<a id="a-Hh"></a>正忆念、<a id="a-Hi"></a>如说行！<a id="a-Hj"></a>是善男子、<a id="a-Hk"></a>善女人行般若波罗蜜，<a id="a-Hl"></a>非但胜我，<a id="a-Hm"></a>亦胜一切世间天及人、<a id="a-Hn"></a>阿修罗；<a id="a-Ho"></a>非但胜一切世间天及人、<a id="a-Hp"></a>阿修罗，<a id="a-Hq"></a>亦胜诸须陀洹、<a id="a-Hr"></a>斯陀含、<a id="a-Hs"></a>阿那含、<a id="a-Ht"></a>阿罗汉、<a id="a-Hu"></a>辟支佛；<a id="a-Hv"></a>非但胜是须陀洹，<a id="a-Hw"></a>乃至辟支佛，<a id="a-Hx"></a>亦胜菩萨行五波罗蜜，<a id="a-Hy"></a>远离般若波罗蜜者；<a id="a-Hz"></a>非但胜菩萨行五波罗蜜，<a id="a-I0"></a>远离般若波罗蜜者，<a id="a-I1"></a>亦胜菩萨行般若波罗蜜，<a id="a-I2"></a>无方便力者。<a id="a-I3"></a>是菩萨摩诃萨如说行般若波罗蜜，<a id="a-I4"></a>不断佛种，<a id="a-I5"></a>常见诸佛，<a id="a-I6"></a>疾近道场。<a id="a-I7"></a>菩萨如是行，<a id="a-I8"></a>为欲拔出众生，<a id="a-I9"></a>沉没长流者。<a id="a-IA"></a>是菩萨如是学，<a id="a-IB"></a>为不学声闻、<a id="a-IC"></a>辟支佛学。<a id="a-ID"></a>菩萨如是学，<a id="a-IE"></a>四天王天来至菩萨所，<a id="a-IF"></a>如是言：<a id="a-IG"></a>‘善男子，<a id="a-IH"></a>当勤疾学，<a id="a-II"></a>坐道场成阿耨多罗三藐三菩提时，<a id="a-IJ"></a>如过去诸佛所受四钵，<a id="a-IK"></a>亦当应受，<a id="a-IL"></a>我当持来奉上菩萨。<a id="a-IM"></a>’及诸余天，<a id="a-IN"></a>四天王天、<a id="a-IO"></a>三十三天、<a id="a-IP"></a>夜摩天、<a id="a-IQ"></a>兜率陀天、<a id="a-IR"></a>化乐天、<a id="a-IS"></a>他化自在天、<a id="a-IT"></a>梵天，<a id="a-IU"></a>乃至首陀会天，<a id="a-IV"></a>亦当供养。<a id="a-IW"></a>十方诸佛，<a id="a-IX"></a>亦常念是菩萨摩诃萨，<a id="a-IY"></a>如说行是深般若波罗蜜者。<a id="a-IZ"></a>是菩萨诸所有世间厄难勤苦之事，<a id="a-Ia"></a>永无复有；<a id="a-Ib"></a>一切世间有四百四病，<a id="a-Ic"></a>是菩萨身中无是诸病。<a id="a-Id"></a>以行深般若波罗蜜故，<a id="a-Ie"></a>得是现世功德。<a id="a-If"></a>”</p>
  <p id="aIg">尔时，<a id="a-Ih"></a>阿难作是念：<a id="a-Ii"></a>“释提桓因自以力说耶？<a id="a-Ij"></a>以佛神力说乎？<a id="a-Ik"></a>”</p>
  <p id="aIl">释提桓因知阿难意所念，<a id="a-Im"></a>语阿难言：<a id="a-In"></a>“我之所说，<a id="a-Io"></a>皆佛威神！<a id="a-Ip"></a>”</p>
  <p id="aIq">佛告阿难：<a id="a-Ir"></a>“如是，<a id="a-Is"></a>如是。<a id="a-It"></a>如释提桓因所说，<a id="a-Iu"></a>皆佛威神。<a id="a-Iv"></a>”</p>
  <p id="aIw">“阿难，<a id="a-Ix"></a>是菩萨摩诃萨习学是深般若波罗蜜时，<a id="a-Iy"></a>三千大千世界中诸恶魔，<a id="a-Iz"></a>皆生狐疑：<a id="a-J0"></a>‘今是菩萨为当得阿耨多罗三藐三菩提？<a id="a-J1"></a>当中道于实际作证，<a id="a-J2"></a>堕声闻、<a id="a-J3"></a>辟支佛地？<a id="a-J4"></a>’</p>
  <p id="aJ5">“复次，<a id="a-J6"></a>阿难，<a id="a-J7"></a>若菩萨摩诃萨不离般若波罗蜜时，<a id="a-J8"></a>魔大愁毒，<a id="a-J9"></a>如箭入心。<a id="a-JA"></a>是时，<a id="a-JB"></a>魔复放大火风，<a id="a-JC"></a>四方俱起，<a id="a-JD"></a>欲令菩萨心没、<a id="a-JE"></a>恐怖、<a id="a-JF"></a>懈怠，<a id="a-JG"></a>于萨婆若中乃至起一乱念。<a id="a-JH"></a>”</p>
  <p id="aJI">阿难白佛言：<a id="a-JJ"></a>“世尊，<a id="a-JK"></a>魔为都娆乱诸菩萨，<a id="a-JL"></a>有不娆乱者？<a id="a-JM"></a>”</p>
  <p id="aJN">佛告阿难：<a id="a-JO"></a>“有娆者，<a id="a-JP"></a>有不娆者。<a id="a-JQ"></a>”</p>
  <p id="aJR">阿难白佛言：<a id="a-JS"></a>“世尊，<a id="a-JT"></a>何等菩萨为恶魔所娆？<a id="a-JU"></a>”</p>
  <p id="aJV">佛言：<a id="a-JW"></a>“有菩萨摩诃萨先世闻是深般若波罗蜜，<a id="a-JX"></a>心不信解，<a id="a-JY"></a>如是菩萨魔得其便。</p>
  <p id="aJZ">“复次，<a id="a-Ja"></a>阿难，<a id="a-Jb"></a>菩萨闻说是深般若波罗蜜时，<a id="a-Jc"></a>意疑是般若波罗蜜，<a id="a-Jd"></a>为实有？<a id="a-Je"></a>为实无？<a id="a-Jf"></a>如是菩萨魔得其便。</p>
  <p id="aJg">“复次，<a id="a-Jh"></a>阿难，<a id="a-Ji"></a>有菩萨远离善知识，<a id="a-Jj"></a>为恶知识所摄故，<a id="a-Jk"></a>不闻深般若波罗蜜，<a id="a-Jl"></a>不闻故不知、<a id="a-Jm"></a>不见，<a id="a-Jn"></a>不问云何应行般若波罗蜜，<a id="a-Jo"></a>云何应修般若波罗蜜，<a id="a-Jp"></a>是菩萨恶魔得其便。</p>
  <p id="aJq">“复次，<a id="a-Jr"></a>阿难，<a id="a-Js"></a>若菩萨远离般若波罗蜜，<a id="a-Jt"></a>受恶法，<a id="a-Ju"></a>是菩萨为恶魔得便。<a id="a-Jv"></a>魔作是念：<a id="a-Jw"></a>‘是辈当有伴党，<a id="a-Jx"></a>当满我愿。<a id="a-Jy"></a>是菩萨自堕二地，<a id="a-Jz"></a>亦使他人堕于二地。<a id="a-K0"></a>’</p>
  <p id="aK1">“复次，<a id="a-K2"></a>阿难，<a id="a-K3"></a>若菩萨闻说深般若波罗蜜时，<a id="a-K4"></a>语他人言：<a id="a-K5"></a>‘是般若波罗蜜甚深，<a id="a-K6"></a>我尚不能得底，<a id="a-K7"></a>汝复用闻、<a id="a-K8"></a>用学是般若波罗蜜为？<a id="a-K9"></a>’如是菩萨魔得其便。</p>
  <p id="aKA">“复次，<a id="a-KB"></a>阿难，<a id="a-KC"></a>若菩萨轻余菩萨言：<a id="a-KD"></a>‘我行般若波罗蜜，<a id="a-KE"></a>行远离空，<a id="a-KF"></a>汝无是功德。<a id="a-KG"></a>’是时，<a id="a-KH"></a>恶魔便大欢喜踊跃。<a id="a-KI"></a>若有菩萨自恃名姓多人知识故，<a id="a-KJ"></a>轻余行善菩萨。<a id="a-KK"></a>是人无实阿鞞跋致行类相貌功德，<a id="a-KL"></a>无是功德故，<a id="a-KM"></a>生诸烦恼；<a id="a-KN"></a>但著虚名故，<a id="a-KO"></a>轻贱余人，<a id="a-KP"></a>言：<a id="a-KQ"></a>‘汝不在如我所得法中。<a id="a-KR"></a>’尔时，<a id="a-KS"></a>恶魔作是念：<a id="a-KT"></a>‘今我境界宫殿不空，<a id="a-KU"></a>增益三恶道。<a id="a-KV"></a>’恶魔助其威力，<a id="a-KW"></a>令余人信受其语；<a id="a-KX"></a>信受其语故，<a id="a-KY"></a>受行其经，<a id="a-KZ"></a>如说修学；<a id="a-Ka"></a>如说修学时，<a id="a-Kb"></a>增益诸结使。<a id="a-Kc"></a>是诸人心颠倒故，<a id="a-Kd"></a>身、<a id="a-Ke"></a>口、<a id="a-Kf"></a>意业所作皆受恶报。<a id="a-Kg"></a>以是因缘，<a id="a-Kh"></a>增益三恶道，<a id="a-Ki"></a>魔之眷属宫殿益多。<a id="a-Kj"></a>阿难，<a id="a-Kk"></a>魔见是利故，<a id="a-Kl"></a>大欢喜踊跃。<a id="a-Km"></a>阿难，<a id="a-Kn"></a>若行菩萨道者与求声闻道家者共诤斗。<a id="a-Ko"></a>魔作是念：<a id="a-Kp"></a>‘是远离萨婆若。<a id="a-Kq"></a>’阿难，<a id="a-Kr"></a>若菩萨、<a id="a-Ks"></a>菩萨共诤斗，<a id="a-Kt"></a>瞋恚骂詈，<a id="a-Ku"></a>是时恶魔大欢喜踊跃言：<a id="a-Kv"></a>‘两离萨婆若远。<a id="a-Kw"></a>’</p>
  <p id="aKx">“复次，<a id="a-Ky"></a>阿难，<a id="a-Kz"></a>若未受记菩萨向得记菩萨生恶心，<a id="a-L0"></a>诤斗骂詈，<a id="a-L1"></a>随起念多少劫，<a id="a-L2"></a>若干劫数若不舍一切种智，<a id="a-L3"></a>然后乃补尔所劫大庄严。<a id="a-L4"></a>”</p>
  <p id="aL5">阿难白佛言：<a id="a-L6"></a>“世尊，<a id="a-L7"></a>是恶心乃经尔所劫数，<a id="a-L8"></a>于其中间，<a id="a-L9"></a>宁得出除不？<a id="a-LA"></a>”</p>
  <p id="aLB">佛告阿难：<a id="a-LC"></a>“我虽说求菩萨道及声闻人得出罪。<a id="a-LD"></a>阿难，<a id="a-LE"></a>若求菩萨道人共斗诤，<a id="a-LF"></a>瞋恚骂詈，<a id="a-LG"></a>怀恨、<a id="a-LH"></a>不悔、<a id="a-LI"></a>不舍者，<a id="a-LJ"></a>我不说有出；<a id="a-LK"></a>必当更尔所劫数，<a id="a-LL"></a>若不舍一切种智，<a id="a-LM"></a>然后乃大庄严。<a id="a-LN"></a>阿难，<a id="a-LO"></a>若是菩萨斗诤，<a id="a-LP"></a>瞋恚骂詈，<a id="a-LQ"></a>便自改悔，<a id="a-LR"></a>作是念：<a id="a-LS"></a>‘我为大失！<a id="a-LT"></a>我当为一切众生下屈，<a id="a-LU"></a>今世、<a id="a-LV"></a>后世皆使和解，<a id="a-LW"></a>我当忍受一切众生履践如桥梁，<a id="a-LX"></a>如聋如哑，<a id="a-LY"></a>云何以恶语报人？<a id="a-LZ"></a>我不应坏是甚深阿耨多罗三藐三菩提心；<a id="a-La"></a>我得阿耨多罗三藐三菩提时，<a id="a-Lb"></a>应当度是一切苦恼众生，<a id="a-Lc"></a>云何当起瞋恚？<a id="a-Ld"></a>’”</p>
  <p id="aLe">阿难白佛言：<a id="a-Lf"></a>“世尊，<a id="a-Lg"></a>菩萨、<a id="a-Lh"></a>菩萨共住云何？<a id="a-Li"></a>”</p>
  <p id="aLj">佛告阿难：<a id="a-Lk"></a>“菩萨、<a id="a-Ll"></a>菩萨共住，<a id="a-Lm"></a>相视当如世尊。<a id="a-Ln"></a>何以故？<a id="a-Lo"></a>是菩萨摩诃萨应作是念：<a id="a-Lp"></a>‘是我真伴，<a id="a-Lq"></a>共乘一船，<a id="a-Lr"></a>彼学我学，<a id="a-Ls"></a>所谓檀波罗蜜，<a id="a-Lt"></a>乃至一切种智。<a id="a-Lu"></a>若是菩萨杂行，<a id="a-Lv"></a>离萨婆若心，<a id="a-Lw"></a>我不应如是学；<a id="a-Lx"></a>若是菩萨不杂行，<a id="a-Ly"></a>不离萨婆若心，<a id="a-Lz"></a>我亦应如是学。<a id="a-M0"></a>’菩萨摩诃萨如是学者，<a id="a-M1"></a>是为同学。<a id="a-M2"></a>”</p>
  <p id="aM3">【论】释曰：<a id="a-M4"></a>释提桓因上说善男子书、<a id="a-M5"></a>受持般若，<a id="a-M6"></a>乃至正忆念，<a id="a-M7"></a>得无量功德，<a id="a-M8"></a>今说其义。<a id="a-M9"></a>是人读诵般若，<a id="a-MA"></a>乃至阿耨多罗三藐三菩提，<a id="a-MB"></a>不令余心、<a id="a-MC"></a>心数杂者，<a id="a-MD"></a>得如上所说功德。<a id="a-ME"></a>但从闻说，<a id="a-MF"></a>而不能行余心不入者，<a id="a-MG"></a>虽得功德，<a id="a-MH"></a>不名为无上。<a id="a-MI"></a>余心心数法杂者，<a id="a-MJ"></a>有人言：<a id="a-MK"></a>“悭贪等，<a id="a-ML"></a>及破六波罗蜜恶心是。<a id="a-MM"></a>”有人言：<a id="a-MN"></a>“但不令恶心增长，<a id="a-MO"></a>成其势力，<a id="a-MP"></a>来则灭除。<a id="a-MQ"></a>”有人言：<a id="a-MR"></a>“不令声闻、<a id="a-MS"></a>辟支佛心得入。<a id="a-MT"></a>”有人言：<a id="a-MU"></a>“无记散乱心虽非恶，<a id="a-MV"></a>以遮善道故，<a id="a-MW"></a>亦不令得入。<a id="a-MX"></a>”是故是人不从小功德来。<a id="a-MY"></a>佛可其言：<a id="a-MZ"></a>如是。<a id="a-Ma"></a>欲分别清净行势力故，<a id="a-Mb"></a>反问憍尸迦：<a id="a-Mc"></a>若阎浮提人一切成就十善道等，<a id="a-Md"></a>如经说，<a id="a-Me"></a>是福德虽多，<a id="a-Mf"></a>离诸法实相故，<a id="a-Mg"></a>虚妄不牢固，<a id="a-Mh"></a>无常尽灭，<a id="a-Mi"></a>不足为多；<a id="a-Mj"></a>如草芥虽多，<a id="a-Mk"></a>不如一小金刚。</p>
  <p id="aMl">问曰：<a id="a-Mm"></a>是比丘何以语帝释，<a id="a-Mn"></a>善男子福德胜仁者？</p>
  <p id="aMo">答曰：<a id="a-Mp"></a>帝释已住福德果报中，<a id="a-Mq"></a>人天之主，<a id="a-Mr"></a>威德尊重。<a id="a-Ms"></a>是比丘重是善法，<a id="a-Mt"></a>欲显此功德故，<a id="a-Mu"></a>言胜于仁者。</p>
  <p id="aMv">复次，<a id="a-Mw"></a>是比丘闻帝释得声闻道，<a id="a-Mx"></a>是故言：<a id="a-My"></a>汝虽有福德，<a id="a-Mz"></a>是菩萨胜汝。<a id="a-N0"></a>帝释得道，<a id="a-N1"></a>深念佛法故，<a id="a-N2"></a>不生高心，<a id="a-N3"></a>受其语言：<a id="a-N4"></a>菩萨为阿耨多罗三藐三菩提，<a id="a-N5"></a>但发心便胜我，<a id="a-N6"></a>何况如所说行！<a id="a-N7"></a>何以故？<a id="a-N8"></a>帝释福报微薄，<a id="a-N9"></a>是菩萨功德纯厚。<a id="a-NA"></a>又以帝释福德著天乐，<a id="a-NB"></a>自为其身；<a id="a-NC"></a>菩萨功德，<a id="a-ND"></a>为一切众生回向佛道乐故。<a id="a-NE"></a>时会听者闻比丘说胜于仁者，<a id="a-NF"></a>帝释受其语，<a id="a-NG"></a>咸生轻帝释心。<a id="a-NH"></a>是故帝释言：<a id="a-NI"></a>不但胜我，<a id="a-NJ"></a>乃至胜菩萨行般若无方便力者，<a id="a-NK"></a>如所说行般若波罗蜜时，<a id="a-NL"></a>不离余心心数法故。<a id="a-NM"></a>是中帝释自说胜因缘，<a id="a-NN"></a>所谓是菩萨如说行般若，<a id="a-NO"></a>不断佛种，<a id="a-NP"></a>乃至以行般若波罗蜜故，<a id="a-NQ"></a>得是现世功德。</p>
  <p id="aNR">问曰：<a id="a-NS"></a>阿难何以作是念言：<a id="a-NT"></a>帝释自以力说，<a id="a-NU"></a>用佛力说？</p>
  <p id="aNV">答曰：<a id="a-NW"></a>阿难知帝释是声闻，<a id="a-NX"></a>而所说甚深，<a id="a-NY"></a>过声闻、<a id="a-NZ"></a>辟支佛智，<a id="a-Na"></a>是故生疑而问。</p>
  <p id="aNb">问曰：<a id="a-Nc"></a>帝释自有智，<a id="a-Nd"></a>能问能答，<a id="a-Ne"></a>何以言佛力？</p>
  <p id="aNf">答曰：<a id="a-Ng"></a>般若甚深甚难，<a id="a-Nh"></a>无量无边，<a id="a-Ni"></a>若在异处说尚难，<a id="a-Nj"></a>何况于佛前大众中说！<a id="a-Nk"></a>是故言佛力。<a id="a-Nl"></a>如持心经说：<a id="a-Nm"></a>以光明威神入其身故，<a id="a-Nn"></a>能于佛前难问有所说。<a id="a-No"></a>佛告阿难，<a id="a-Np"></a>可帝释所语；<a id="a-Nq"></a>更叹行深般若菩萨有大威德。<a id="a-Nr"></a>所谓阿难，<a id="a-Ns"></a>是菩萨习学深般若时，<a id="a-Nt"></a>恶魔生疑。<a id="a-Nu"></a>恶魔是菩萨怨贼，<a id="a-Nv"></a>常求菩萨便，<a id="a-Nw"></a>如魔品中说。<a id="a-Nx"></a>以菩萨深行般若波罗蜜故，<a id="a-Ny"></a>魔大作方便，<a id="a-Nz"></a>坏菩萨心。<a id="a-O0"></a>若菩萨懈怠者，<a id="a-O1"></a>魔大欢喜，<a id="a-O2"></a>是人自当堕落。<a id="a-O3"></a>有人言：<a id="a-O4"></a>“一切菩萨应有魔怨。<a id="a-O5"></a>”是故阿难问为尽有魔，<a id="a-O6"></a>亦有无者？<a id="a-O7"></a>佛分别答，<a id="a-O8"></a>所谓深清净心，<a id="a-O9"></a>行菩萨道，<a id="a-OA"></a>则无魔扰；<a id="a-OB"></a>不清净为魔所坏，<a id="a-OC"></a>如经广说。</p>
  <p id="aOD">问曰：<a id="a-OE"></a>如佛所说一切有为法，<a id="a-OF"></a>皆可转可舍，<a id="a-OG"></a>阿难何以疑而问佛，<a id="a-OH"></a>是罪可悔不？</p>
  <p id="aOI">答曰：<a id="a-OJ"></a>阿难知般若波罗蜜是无尽因缘，<a id="a-OK"></a>若供养福无边，<a id="a-OL"></a>乃至得佛，<a id="a-OM"></a>福犹不尽；<a id="a-ON"></a>若诃瞋，<a id="a-OO"></a>罪亦如是无边，<a id="a-OP"></a>是故问佛。<a id="a-OQ"></a>佛答：<a id="a-OR"></a>我法虽有出罪，<a id="a-OS"></a>若菩萨共斗结恨，<a id="a-OT"></a>不即舍，<a id="a-OU"></a>则不可出。<a id="a-OV"></a>何以故？<a id="a-OW"></a>是菩萨深心轻慢，<a id="a-OX"></a>瞋余菩萨故。<a id="a-OY"></a>以瞋慢憍故，<a id="a-OZ"></a>不能下意共悔，<a id="a-Oa"></a>欲更行余功德求灭此罪。<a id="a-Ob"></a>佛言：<a id="a-Oc"></a>此罪不出，<a id="a-Od"></a>以怀恨故，<a id="a-Oe"></a>虽作余福德，<a id="a-Of"></a>皆不清净，<a id="a-Og"></a>不清净故无力，<a id="a-Oh"></a>无力故不能灭罪。<a id="a-Oi"></a>此人若欲作佛，<a id="a-Oj"></a>不舍一切智，<a id="a-Ok"></a>下意忏悔者，<a id="a-Ol"></a>补尔所劫乃得发大庄严。</p>
  <p id="aOm">问曰：<a id="a-On"></a>心中怀恨，<a id="a-Oo"></a>云何可灭？</p>
  <p id="aOp">答曰：<a id="a-Oq"></a>破瞋因缘，<a id="a-Or"></a>如经说。<a id="a-Os"></a>阿难知一切众生属业因缘，<a id="a-Ot"></a>不得自在，<a id="a-Ou"></a>无能救者，<a id="a-Ov"></a>心怀怖畏，<a id="a-Ow"></a>问佛：<a id="a-Ox"></a>菩萨共住云何？<a id="a-Oy"></a>云何用心恭敬？<a id="a-Oz"></a>佛答：<a id="a-P0"></a>供养恭敬，<a id="a-P1"></a>当如视佛，<a id="a-P2"></a>是未来佛故。<a id="a-P3"></a>此中佛自说因缘：<a id="a-P4"></a>菩萨共住，<a id="a-P5"></a>应作是念，<a id="a-P6"></a>是我真伴，<a id="a-P7"></a>俱到佛道，<a id="a-P8"></a>共乘一船。<a id="a-P9"></a>船者，<a id="a-PA"></a>六波罗蜜；<a id="a-PB"></a>三界、<a id="a-PC"></a>三漏为水；<a id="a-PD"></a>彼岸是佛道。<a id="a-PE"></a>彼所学者，<a id="a-PF"></a>我亦应学。<a id="a-PG"></a>学者，<a id="a-PH"></a>所谓六波罗蜜等，<a id="a-PI"></a>同戒、<a id="a-PJ"></a>同见、<a id="a-PK"></a>同道。<a id="a-PL"></a>如白衣兄弟，<a id="a-PM"></a>不应共斗，<a id="a-PN"></a>我是同法兄弟，<a id="a-PO"></a>亦不应共诤。<a id="a-PP"></a>若是菩萨杂行，<a id="a-PQ"></a>离萨婆若心，<a id="a-PR"></a>我不应如是学。<a id="a-PS"></a>何以故？<a id="a-PT"></a>胜事应从他学，<a id="a-PU"></a>恶事应舍。<a id="a-PV"></a>菩萨若作是学，<a id="a-PW"></a>轻慢、<a id="a-PX"></a>瞋恨事皆灭，<a id="a-PY"></a>是则名菩萨同学。</p>
  <p data-pb></p>
  <h2 id="aPZ">释等学品第六十三</h2>
  <p id="aPa">【经】须菩提白佛言：<a id="a-Pb"></a>“世尊，<a id="a-Pc"></a>何等是菩萨摩诃萨等法，<a id="a-Pd"></a>菩萨所应学？<a id="a-Pe"></a>”</p>
  <p id="aPf">“须菩提，<a id="a-Pg"></a>内空是菩萨等法，<a id="a-Ph"></a>外空乃至自相空，<a id="a-Pi"></a>是菩萨等法。<a id="a-Pj"></a>须菩提，<a id="a-Pk"></a>色、<a id="a-Pl"></a>色相空，<a id="a-Pm"></a>受想行识、<a id="a-Pn"></a>识相空，<a id="a-Po"></a>乃至阿耨多罗三藐三菩提、<a id="a-Pp"></a>阿耨多罗三藐三菩提相空。<a id="a-Pq"></a>须菩提，<a id="a-Pr"></a>是名菩萨摩诃萨等法，<a id="a-Ps"></a>住是等法得阿耨多罗三藐三菩提。<a id="a-Pt"></a>”</p>
  <p id="aPu">须菩提白佛言：<a id="a-Pv"></a>“世尊，<a id="a-Pw"></a>若菩萨摩诃萨为色尽故学，<a id="a-Px"></a>为学萨婆若；<a id="a-Py"></a>为色离故学，<a id="a-Pz"></a>为色灭故学，<a id="a-Q0"></a>为学萨婆若；<a id="a-Q1"></a>为色不生故学，<a id="a-Q2"></a>为学萨婆若；<a id="a-Q3"></a>受、<a id="a-Q4"></a>想、<a id="a-Q5"></a>行、<a id="a-Q6"></a>识，<a id="a-Q7"></a>亦如是。<a id="a-Q8"></a>修行四念处，<a id="a-Q9"></a>乃至十八不共法，<a id="a-QA"></a>尽、<a id="a-QB"></a>离、<a id="a-QC"></a>灭、<a id="a-QD"></a>不生故学，<a id="a-QE"></a>为学萨婆若？<a id="a-QF"></a>”</p>
  <p id="aQG">佛告须菩提：<a id="a-QH"></a>“如须菩提所说，<a id="a-QI"></a>为色尽、<a id="a-QJ"></a>离、<a id="a-QK"></a>灭、<a id="a-QL"></a>不生故学，<a id="a-QM"></a>为学萨婆若；<a id="a-QN"></a>受、<a id="a-QO"></a>想、<a id="a-QP"></a>行、<a id="a-QQ"></a>识，<a id="a-QR"></a>乃至十八不共法，<a id="a-QS"></a>尽、<a id="a-QT"></a>离、<a id="a-QU"></a>灭、<a id="a-QV"></a>不生故学，<a id="a-QW"></a>为学萨婆若。<a id="a-QX"></a>”</p>
  <p id="aQY">佛告须菩提：<a id="a-QZ"></a>“于汝意云何？<a id="a-Qa"></a>色如，<a id="a-Qb"></a>受、<a id="a-Qc"></a>想、<a id="a-Qd"></a>行、<a id="a-Qe"></a>识如，<a id="a-Qf"></a>乃至阿耨多罗三藐三菩提如，<a id="a-Qg"></a>佛如，<a id="a-Qh"></a>是诸如尽、<a id="a-Qi"></a>灭、<a id="a-Qj"></a>断不？<a id="a-Qk"></a>”</p>
  <p id="aQl">须菩提言：<a id="a-Qm"></a>“不也，<a id="a-Qn"></a>世尊。<a id="a-Qo"></a>”</p>
  <p id="aQp">佛告须菩提：<a id="a-Qq"></a>“菩萨摩诃萨如是学如，<a id="a-Qr"></a>为学萨婆若。<a id="a-Qs"></a>是如不作证，<a id="a-Qt"></a>不灭、<a id="a-Qu"></a>不断。<a id="a-Qv"></a>须菩提，<a id="a-Qw"></a>菩萨摩诃萨如是学如，<a id="a-Qx"></a>为学萨婆若。<a id="a-Qy"></a>须菩提，<a id="a-Qz"></a>菩萨摩诃萨如是学，<a id="a-R0"></a>为学六波罗蜜，<a id="a-R1"></a>为学四念处乃至十八不共法；<a id="a-R2"></a>若学六波罗蜜乃至十八不共法，<a id="a-R3"></a>为学萨婆若。<a id="a-R4"></a>须菩提，<a id="a-R5"></a>如是学，<a id="a-R6"></a>为尽诸学边；<a id="a-R7"></a>如是学，<a id="a-R8"></a>魔若魔天所不能坏；<a id="a-R9"></a>如是学，<a id="a-RA"></a>直到阿鞞跋致地；<a id="a-RB"></a>如是学，<a id="a-RC"></a>为学佛所行道；<a id="a-RD"></a>如是学，<a id="a-RE"></a>为得拥护，<a id="a-RF"></a>为学大慈大悲，<a id="a-RG"></a>为学净佛世界、<a id="a-RH"></a>成就众生。<a id="a-RI"></a>须菩提，<a id="a-RJ"></a>如是学，<a id="a-RK"></a>为学三转十二行法轮转故；<a id="a-RL"></a>如是学，<a id="a-RM"></a>为学度众生；<a id="a-RN"></a>如是学，<a id="a-RO"></a>为学不断佛种；<a id="a-RP"></a>如是学，<a id="a-RQ"></a>为学开甘露门；<a id="a-RR"></a>如是学，<a id="a-RS"></a>为学欲示无为性。<a id="a-RT"></a>须菩提，<a id="a-RU"></a>下劣之人不能作是学，<a id="a-RV"></a>如是学者，<a id="a-RW"></a>为欲拔沉没生死众生。<a id="a-RX"></a>菩萨摩诃萨如是学，<a id="a-RY"></a>终不堕地狱、<a id="a-RZ"></a>饿鬼、<a id="a-Ra"></a>畜生中；<a id="a-Rb"></a>终不生边地；<a id="a-Rc"></a>终不生栴陀罗家；<a id="a-Rd"></a>终不聋盲、<a id="a-Re"></a>喑哑、<a id="a-Rf"></a>拘躄，<a id="a-Rg"></a>诸根不缺，<a id="a-Rh"></a>眷属成就；<a id="a-Ri"></a>终不孤穷。<a id="a-Rj"></a>菩萨如是学，<a id="a-Rk"></a>终不杀生，<a id="a-Rl"></a>乃至终不邪见；<a id="a-Rm"></a>如是学，<a id="a-Rn"></a>不作邪命活，<a id="a-Ro"></a>不摄恶人及破戒者。<a id="a-Rp"></a>如是学，<a id="a-Rq"></a>以方便力故，<a id="a-Rr"></a>不生长寿天。<a id="a-Rs"></a>何等是方便力？<a id="a-Rt"></a>如般若波罗蜜品中所说。<a id="a-Ru"></a>菩萨摩诃萨以方便力故，<a id="a-Rv"></a>入四禅、<a id="a-Rw"></a>四无量心、<a id="a-Rx"></a>四无色定，<a id="a-Ry"></a>不随禅、<a id="a-Rz"></a>无量、<a id="a-S0"></a>无色定生。<a id="a-S1"></a>须菩提，<a id="a-S2"></a>菩萨如是学，<a id="a-S3"></a>一切法中得清净，<a id="a-S4"></a>所谓净声闻、<a id="a-S5"></a>辟支佛心。<a id="a-S6"></a>”</p>
  <p id="aS7">须菩提白佛言：<a id="a-S8"></a>“世尊，<a id="a-S9"></a>一切法本性清净，<a id="a-SA"></a>云何言菩萨一切法中得清净？<a id="a-SB"></a>”</p>
  <p id="aSC">佛告须菩提：<a id="a-SD"></a>“如是，<a id="a-SE"></a>如是。<a id="a-SF"></a>一切诸法本性清净，<a id="a-SG"></a>若菩萨摩诃萨于是法中，<a id="a-SH"></a>心通达不没，<a id="a-SI"></a>即是般若波罗蜜。<a id="a-SJ"></a>如是诸法，<a id="a-SK"></a>一切凡夫人不知不见。<a id="a-SL"></a>菩萨摩诃萨为是众生故，<a id="a-SM"></a>行檀波罗蜜乃至般若波罗蜜，<a id="a-SN"></a>行四念处乃至一切种智。<a id="a-SO"></a>须菩提，<a id="a-SP"></a>菩萨如是学，<a id="a-SQ"></a>于一切法中得智力无所畏；<a id="a-SR"></a>如是学，<a id="a-SS"></a>为了知一切众生心所趣向。<a id="a-ST"></a>譬如大地，<a id="a-SU"></a>少所处出金银珍宝。<a id="a-SV"></a>须菩提，<a id="a-SW"></a>众生亦如是，<a id="a-SX"></a>少所人能学般若波罗蜜，<a id="a-SY"></a>多堕声闻、<a id="a-SZ"></a>辟支佛地。<a id="a-Sa"></a>须菩提，<a id="a-Sb"></a>譬如少所人受行转轮圣王业，<a id="a-Sc"></a>多受行小王业。<a id="a-Sd"></a>如是，<a id="a-Se"></a>须菩提，<a id="a-Sf"></a>少所众生行般若波罗蜜求一切智，<a id="a-Sg"></a>多行声闻、<a id="a-Sh"></a>辟支佛道。<a id="a-Si"></a>须菩提，<a id="a-Sj"></a>诸菩萨摩诃萨发心求阿耨多罗三藐三菩提中，<a id="a-Sk"></a>少有如说行，<a id="a-Sl"></a>多住声闻、<a id="a-Sm"></a>辟支佛地。<a id="a-Sn"></a>多有菩萨摩诃萨行般若波罗蜜，<a id="a-So"></a>无方便力故，<a id="a-Sp"></a>少所人住阿鞞跋致地。<a id="a-Sq"></a>须菩提，<a id="a-Sr"></a>以是故，<a id="a-Ss"></a>菩萨摩诃萨欲住阿鞞跋致地，<a id="a-St"></a>欲在阿鞞跋致数中，<a id="a-Su"></a>应当学是深般若波罗蜜。</p>
  <p id="aSv">“复次，<a id="a-Sw"></a>须菩提，<a id="a-Sx"></a>菩萨摩诃萨学是般若波罗蜜时，<a id="a-Sy"></a>不生悭贪心，<a id="a-Sz"></a>不生破戒、<a id="a-T0"></a>瞋恚、<a id="a-T1"></a>懈怠、<a id="a-T2"></a>散乱、<a id="a-T3"></a>愚痴心；<a id="a-T4"></a>不生诸余过失心；<a id="a-T5"></a>不生取色相，<a id="a-T6"></a>取受、<a id="a-T7"></a>想、<a id="a-T8"></a>行、<a id="a-T9"></a>识相心；<a id="a-TA"></a>不生取四念处相心，<a id="a-TB"></a>乃至不生取阿耨多罗三藐三菩提相心。<a id="a-TC"></a>何以故？<a id="a-TD"></a>是菩萨摩诃萨行是深般若波罗蜜，<a id="a-TE"></a>无有法可得；<a id="a-TF"></a>以不可得故，<a id="a-TG"></a>于诸法不生心取相。<a id="a-TH"></a>须菩提，<a id="a-TI"></a>菩萨摩诃萨如是学深般若波罗蜜，<a id="a-TJ"></a>总摄诸波罗蜜，<a id="a-TK"></a>令诸波罗蜜增长，<a id="a-TL"></a>诸波罗蜜悉随从。<a id="a-TM"></a>何以故？<a id="a-TN"></a>须菩提，<a id="a-TO"></a>是深般若波罗蜜诸波罗蜜悉入中。<a id="a-TP"></a>须菩提，<a id="a-TQ"></a>譬如我见中，<a id="a-TR"></a>悉摄六十二见。<a id="a-TS"></a>如是，<a id="a-TT"></a>须菩提，<a id="a-TU"></a>是深般若波罗蜜悉摄诸波罗蜜。<a id="a-TV"></a>须菩提，<a id="a-TW"></a>譬如人死，<a id="a-TX"></a>命根灭故，<a id="a-TY"></a>余根悉随灭。<a id="a-TZ"></a>如是，<a id="a-Ta"></a>须菩提，<a id="a-Tb"></a>菩萨摩诃萨行深般若波罗蜜时，<a id="a-Tc"></a>诸波罗蜜悉随从。<a id="a-Td"></a>须菩提，<a id="a-Te"></a>菩萨摩诃萨欲令诸波罗蜜度彼岸，<a id="a-Tf"></a>应学深般若波罗蜜。<a id="a-Tg"></a>须菩提，<a id="a-Th"></a>菩萨摩诃萨学是深般若波罗蜜者，<a id="a-Ti"></a>出一切众生之上。<a id="a-Tj"></a>须菩提，<a id="a-Tk"></a>于汝意云何？<a id="a-Tl"></a>三千大千世界中众生多不？<a id="a-Tm"></a>”</p>
  <p id="aTn">须菩提言：<a id="a-To"></a>“一阎浮提中众生尚多，<a id="a-Tp"></a>何况三千大千世界！<a id="a-Tq"></a>”</p>
  <p id="aTr">佛告须菩提：<a id="a-Ts"></a>“若三千大千世界中众生一时皆得人身，<a id="a-Tt"></a>悉得阿耨多罗三藐三菩提。<a id="a-Tu"></a>若有菩萨尽形寿供养尔所佛，<a id="a-Tv"></a>衣服、<a id="a-Tw"></a>饮食、<a id="a-Tx"></a>卧具、<a id="a-Ty"></a>汤药、<a id="a-Tz"></a>资生所须。<a id="a-U0"></a>须菩提，<a id="a-U1"></a>于汝意云何？<a id="a-U2"></a>是人以是因缘故，<a id="a-U3"></a>得福德多不？<a id="a-U4"></a>”</p>
  <p id="aU5">须菩提言：<a id="a-U6"></a>“甚多！<a id="a-U7"></a>甚多！<a id="a-U8"></a>”</p>
  <p id="aU9">佛言：<a id="a-UA"></a>“不如是善男子、<a id="a-UB"></a>善女人学般若波罗蜜如说行、<a id="a-UC"></a>正忆念，<a id="a-UD"></a>得福多。<a id="a-UE"></a>何以故？<a id="a-UF"></a>般若波罗蜜有势力，<a id="a-UG"></a>能令菩萨摩诃萨得阿耨多罗三藐三菩提。<a id="a-UH"></a>须菩提，<a id="a-UI"></a>以是故，<a id="a-UJ"></a>菩萨摩诃萨欲出一切众生之上，<a id="a-UK"></a>当学般若波罗蜜；<a id="a-UL"></a>欲为无救护众生作救护，<a id="a-UM"></a>欲与无归依众生作归依，<a id="a-UN"></a>欲与无究竟道众生作究竟道，<a id="a-UO"></a>欲为盲者作目，<a id="a-UP"></a>欲得佛功德，<a id="a-UQ"></a>欲作诸佛自在游戏，<a id="a-UR"></a>欲作佛师子吼，<a id="a-US"></a>欲撞击佛钟鼓，<a id="a-UT"></a>欲吹佛呗，<a id="a-UU"></a>欲升佛高座说法，<a id="a-UV"></a>欲断一切众生疑，<a id="a-UW"></a>当学深般若波罗蜜。<a id="a-UX"></a>须菩提，<a id="a-UY"></a>菩萨摩诃萨若学深般若波罗蜜，<a id="a-UZ"></a>诸善功德无事不得。<a id="a-Ua"></a>”</p>
  <p id="aUb">须菩提白佛言：<a id="a-Uc"></a>“世尊，<a id="a-Ud"></a>宁复得声闻、<a id="a-Ue"></a>辟支佛功德不？<a id="a-Uf"></a>”</p>
  <p id="aUg">佛言：<a id="a-Uh"></a>“声闻、<a id="a-Ui"></a>辟支佛功德皆能得，<a id="a-Uj"></a>但不于中住；<a id="a-Uk"></a>以智观已，<a id="a-Ul"></a>直过，<a id="a-Um"></a>入菩萨位中。<a id="a-Un"></a>须菩提，<a id="a-Uo"></a>菩萨摩诃萨如是学，<a id="a-Up"></a>近萨婆若，<a id="a-Uq"></a>疾得阿耨多罗三藐三菩提。<a id="a-Ur"></a>须菩提，<a id="a-Us"></a>菩萨摩诃萨如是学，<a id="a-Ut"></a>为一切世间天及人、<a id="a-Uu"></a>阿修罗作福田。<a id="a-Uv"></a>须菩提，<a id="a-Uw"></a>菩萨摩诃萨如是学，<a id="a-Ux"></a>过诸声闻、<a id="a-Uy"></a>辟支佛福田之上，<a id="a-Uz"></a>疾近萨婆若。<a id="a-V0"></a>须菩提，<a id="a-V1"></a>菩萨摩诃萨如是学，<a id="a-V2"></a>是名不舍不离般若波罗蜜，<a id="a-V3"></a>常行般若波罗蜜。<a id="a-V4"></a>须菩提，<a id="a-V5"></a>菩萨摩诃萨如是学深般若波罗蜜，<a id="a-V6"></a>当知是不退转菩萨，<a id="a-V7"></a>疾近萨婆若，<a id="a-V8"></a>远离声闻、<a id="a-V9"></a>辟支佛，<a id="a-VA"></a>近阿耨多罗三藐三菩提。<a id="a-VB"></a>”</p>
  <p id="aVC">“须菩提，<a id="a-VD"></a>是菩萨摩诃萨行般若波罗蜜时，<a id="a-VE"></a>若作是念：<a id="a-VF"></a>‘是般若波罗蜜，<a id="a-VG"></a>我以是般若波罗蜜得一切种智。<a id="a-VH"></a>’若如是念，<a id="a-VI"></a>不名行般若波罗蜜。<a id="a-VJ"></a>须菩提，<a id="a-VK"></a>若不作是念：<a id="a-VL"></a>‘是般若波罗蜜，<a id="a-VM"></a>是人有般若波罗蜜；<a id="a-VN"></a>是般若波罗蜜法，<a id="a-VO"></a>是人行般若波罗蜜得阿耨多罗三藐三菩提。<a id="a-VP"></a>’是名行般若波罗蜜。<a id="a-VQ"></a>须菩提，<a id="a-VR"></a>若菩萨作是念：<a id="a-VS"></a>‘无是般若波罗蜜，<a id="a-VT"></a>无有人有是般若波罗蜜；<a id="a-VU"></a>无有行是般若波罗蜜得阿耨多罗三藐三菩提。<a id="a-VV"></a>何以故？<a id="a-VW"></a>一切法如、<a id="a-VX"></a>法性、<a id="a-VY"></a>实际常住故。<a id="a-VZ"></a>’如是行，<a id="a-Va"></a>是为菩萨摩诃萨行般若波罗蜜。<a id="a-Vb"></a>”</p>
  <p id="aVc">【论】释曰：<a id="a-Vd"></a>上阿难问斗诤，<a id="a-Ve"></a>佛答同学清净。<a id="a-Vf"></a>今须菩提问佛，<a id="a-Vg"></a>甚深同心等法，<a id="a-Vh"></a>是菩萨所学处。<a id="a-Vi"></a>佛答：<a id="a-Vj"></a>内空乃至自相空，<a id="a-Vk"></a>是名等法。<a id="a-Vl"></a>有二种等忍：<a id="a-Vm"></a>上品末说众生等忍，<a id="a-Vn"></a>此品说法等忍。<a id="a-Vo"></a>如称两头停等，<a id="a-Vp"></a>如是内空等诸空，<a id="a-Vq"></a>于诸法中平等。<a id="a-Vr"></a>如内法有种种差别，<a id="a-Vs"></a>得内空则皆平等无二；<a id="a-Vt"></a>乃至自相空，<a id="a-Vu"></a>一切法相皆自空，<a id="a-Vv"></a>是时心则平等。<a id="a-Vw"></a>菩萨住是等中，<a id="a-Vx"></a>能得阿耨多罗三藐三菩提。</p>
  <p id="aVy">须菩提复问：<a id="a-Vz"></a>为色等尽故，<a id="a-W0"></a>为学萨婆若，<a id="a-W1"></a>观色等无常，<a id="a-W2"></a>念念灭不住；<a id="a-W3"></a>若得是观，<a id="a-W4"></a>心则离色；<a id="a-W5"></a>心离色故，<a id="a-W6"></a>诸烦恼灭；<a id="a-W7"></a>烦恼灭故，<a id="a-W8"></a>得不生法。<a id="a-W9"></a>须菩提问如是学，<a id="a-WA"></a>为学萨婆若？<a id="a-WB"></a>佛反问须菩提：<a id="a-WC"></a>于汝意云何？<a id="a-WD"></a>色等诸法如及如来如，<a id="a-WE"></a>是如为尽、<a id="a-WF"></a>灭、<a id="a-WG"></a>断不？<a id="a-WH"></a>须菩提言：<a id="a-WI"></a>不！<a id="a-WJ"></a>是如从本已来，<a id="a-WK"></a>不集、<a id="a-WL"></a>不和合，<a id="a-WM"></a>云何有尽？<a id="a-WN"></a>本来不生，<a id="a-WO"></a>云何有灭？<a id="a-WP"></a>是法本来虚诳，<a id="a-WQ"></a>无有定相，<a id="a-WR"></a>云何可断？<a id="a-WS"></a>须菩提，<a id="a-WT"></a>菩萨摩诃萨能如是学如，<a id="a-WU"></a>为学萨婆若。<a id="a-WV"></a>是如常、<a id="a-WW"></a>不可证、<a id="a-WX"></a>不可灭、<a id="a-WY"></a>不可断；<a id="a-WZ"></a>是尽、<a id="a-Wa"></a>离、<a id="a-Wb"></a>断，<a id="a-Wc"></a>除颠倒故行，<a id="a-Wd"></a>非是究竟。</p>
  <p id="aWe">此中说究竟事，<a id="a-Wf"></a>于是佛赞叹：<a id="a-Wg"></a>如是学，<a id="a-Wh"></a>虽不定为一法故而学萨婆若。<a id="a-Wi"></a>若学萨婆若，<a id="a-Wj"></a>即是学六波罗蜜等；<a id="a-Wk"></a>若能学六波罗蜜等，<a id="a-Wl"></a>是为尽诸学边；<a id="a-Wm"></a>若尽诸学边，<a id="a-Wn"></a>是人无量福德智慧具足故，<a id="a-Wo"></a>魔若魔民无能降伏。<a id="a-Wp"></a>如是正学故，<a id="a-Wq"></a>直到阿鞞跋致地；<a id="a-Wr"></a>如是学，<a id="a-Ws"></a>为学佛所行道；<a id="a-Wt"></a>如是学，<a id="a-Wu"></a>皆为十方诸佛及大菩萨诸天善人所守护。<a id="a-Wv"></a>能如是学，<a id="a-Ww"></a>是人无有邪见，<a id="a-Wx"></a>心无所著，<a id="a-Wy"></a>于一切众生，<a id="a-Wz"></a>能起大慈大悲；<a id="a-X0"></a>大慈大悲故，<a id="a-X1"></a>能教化众生；<a id="a-X2"></a>众生心清净故，<a id="a-X3"></a>佛界清净；<a id="a-X4"></a>佛界清净已，<a id="a-X5"></a>得佛道，<a id="a-X6"></a>三转十二行法轮，<a id="a-X7"></a>以三乘度无量众生。<a id="a-X8"></a>以大乘度众生故，<a id="a-X9"></a>不断佛种；<a id="a-XA"></a>不断佛种故，<a id="a-XB"></a>于世间常开甘露法门，<a id="a-XC"></a>常示众生无为性。<a id="a-XD"></a>无为性者，<a id="a-XE"></a>所谓如、<a id="a-XF"></a>法性、<a id="a-XG"></a>实际、<a id="a-XH"></a>涅槃。<a id="a-XI"></a>甘露者，<a id="a-XJ"></a>无为性。<a id="a-XK"></a>门者，<a id="a-XL"></a>三解脱门。<a id="a-XM"></a>下劣者，<a id="a-XN"></a>名懈怠、<a id="a-XO"></a>放逸，<a id="a-XP"></a>不乐佛法，<a id="a-XQ"></a>不一心行道，<a id="a-XR"></a>罪福杂行。<a id="a-XS"></a>如是等，<a id="a-XT"></a>不能学是法。<a id="a-XU"></a>何以故？<a id="a-XV"></a>是下劣者作是念：<a id="a-XW"></a>我身及亲属是我所应护，<a id="a-XX"></a>诸余众生何豫我事，<a id="a-XY"></a>而以头目髓脑施之，<a id="a-XZ"></a>令其得乐？<a id="a-Xa"></a>一切人皆方便求乐，<a id="a-Xb"></a>我今何为舍乐求苦？<a id="a-Xc"></a>或生邪见，<a id="a-Xd"></a>复作是念：<a id="a-Xe"></a>众生无量无边，<a id="a-Xf"></a>度不可尽；<a id="a-Xg"></a>若可度尽，<a id="a-Xh"></a>即是有量有边，<a id="a-Xi"></a>一佛便可度尽。<a id="a-Xj"></a>或作是念：<a id="a-Xk"></a>佛说一切法空，<a id="a-Xl"></a>不生不灭，<a id="a-Xm"></a>我复何所度？<a id="a-Xn"></a>求佛道，<a id="a-Xo"></a>不求佛道，<a id="a-Xp"></a>同如幻梦。<a id="a-Xq"></a>如是等下劣人，<a id="a-Xr"></a>以种种邪见、<a id="a-Xs"></a>贪欲因缘故，<a id="a-Xt"></a>不能学此大法。<a id="a-Xu"></a>或时有大人出世，<a id="a-Xv"></a>筹量思惟诸法实相，<a id="a-Xw"></a>所谓非常非无常、<a id="a-Xx"></a>非有边非无边、<a id="a-Xy"></a>非有非无等。<a id="a-Xz"></a>行如是道，<a id="a-Y0"></a>破颠倒见，<a id="a-Y1"></a>还舍此道，<a id="a-Y2"></a>直入法性，<a id="a-Y3"></a>常住是清净法性中。<a id="a-Y4"></a>以一切众生不知是事故，<a id="a-Y5"></a>生大悲心，<a id="a-Y6"></a>然后修集六波罗蜜等诸功德，<a id="a-Y7"></a>佛神通、<a id="a-Y8"></a>智慧、<a id="a-Y9"></a>无碍解脱，<a id="a-YA"></a>得阿耨多罗三藐三菩提；<a id="a-YB"></a>以种种方便门，<a id="a-YC"></a>广度众生，<a id="a-YD"></a>如是人为希有。</p>
  <p id="aYE">问曰：<a id="a-YF"></a>如先说众生无量无边，<a id="a-YG"></a>又言众生空，<a id="a-YH"></a>复何所度？<a id="a-YI"></a>如是云何可有所度？</p>
  <p id="aYJ">答曰：<a id="a-YK"></a>此是下劣人所说，<a id="a-YL"></a>何足以之为证？</p>
  <p id="aYM">复次，<a id="a-YN"></a>先所说，<a id="a-YO"></a>以邪见贪欲因缘故。<a id="a-YP"></a>下劣之人作是念言：<a id="a-YQ"></a>众生有边无边，<a id="a-YR"></a>一切法空无所有，<a id="a-YS"></a>一切法常实，<a id="a-YT"></a>皆是六十二邪见所摄。<a id="a-YU"></a>大人无欲，<a id="a-YV"></a>思惟筹量，<a id="a-YW"></a>离如是过罪，<a id="a-YX"></a>住于法性，<a id="a-YY"></a>生大悲心。<a id="a-YZ"></a>譬如大人，<a id="a-Ya"></a>但以施心，<a id="a-Yb"></a>施与他财而不取价；<a id="a-Yc"></a>贪欲之人，<a id="a-Yd"></a>求因缘而与。<a id="a-Ye"></a>邪见之人，<a id="a-Yf"></a>依有边无边等，<a id="a-Yg"></a>无有能无利事而有所作；<a id="a-Yh"></a>譬如小人市易，<a id="a-Yi"></a>求利乃与。<a id="a-Yj"></a>又复大人菩萨无所求欲，<a id="a-Yk"></a>能以头目等施与众生，<a id="a-Yl"></a>所得果报，<a id="a-Ym"></a>亦以施与；<a id="a-Yn"></a>一切法心无所依，<a id="a-Yo"></a>而能集诸功德。<a id="a-Yp"></a>是故佛说：<a id="a-Yq"></a>欲拔一切众生沉没生死者，<a id="a-Yr"></a>能如是学。</p>
  <p id="aYs">复次，<a id="a-Yt"></a>菩萨如是学者，<a id="a-Yu"></a>常有慈悲怜愍心，<a id="a-Yv"></a>不恼众生故，<a id="a-Yw"></a>不堕地狱；<a id="a-Yx"></a>常观因缘诸法实相，<a id="a-Yy"></a>不生愚痴故，<a id="a-Yz"></a>不堕畜生；<a id="a-Z0"></a>常行布施，<a id="a-Z1"></a>破悭贪心故，<a id="a-Z2"></a>不生饿鬼中。<a id="a-Z3"></a>佛所说十二部经，<a id="a-Z4"></a>八万四千法聚，<a id="a-Z5"></a>常不吝惜故，<a id="a-Z6"></a>不生边地。<a id="a-Z7"></a>常供养尊长善人，<a id="a-Z8"></a>破憍慢故，<a id="a-Z9"></a>不生栴陀罗等下贱人中。<a id="a-ZA"></a>深心爱众生，<a id="a-ZB"></a>具足行利益事故，<a id="a-ZC"></a>受身完具。<a id="a-ZD"></a>以善法多化众生故，<a id="a-ZE"></a>眷属成就，<a id="a-ZF"></a>终不孤穷。<a id="a-ZG"></a>深爱乐尸罗波罗蜜故，<a id="a-ZH"></a>不行十恶道及以邪命。<a id="a-ZI"></a>无有我心，<a id="a-ZJ"></a>但利益众生，<a id="a-ZK"></a>不自为身故，<a id="a-ZL"></a>不摄恶人及破戒者。<a id="a-ZM"></a>恶人名心恶，<a id="a-ZN"></a>破戒者名身、<a id="a-ZO"></a>口恶。</p>
  <p id="aZP">复次，<a id="a-ZQ"></a>行三不善道名恶人，<a id="a-ZR"></a>行七不善道名破戒。</p>
  <p id="aZS">复次，<a id="a-ZT"></a>菩萨若在家摄恶人名恶人，<a id="a-ZU"></a>出家摄恶人名破戒。</p>
  <p id="aZV">问曰：<a id="a-ZW"></a>菩萨为度恶人故，<a id="a-ZX"></a>出现于世，<a id="a-ZY"></a>譬如良医疗诸疾病，<a id="a-ZZ"></a>何以故不摄恶人？</p>
  <p id="aZa">答曰：<a id="a-Zb"></a>恶人、<a id="a-Zc"></a>破戒者，<a id="a-Zd"></a>有可化，<a id="a-Ze"></a>有不可化，<a id="a-Zf"></a>此中但说不可化者。<a id="a-Zg"></a>若摄取共住，<a id="a-Zh"></a>则自坏其道，<a id="a-Zi"></a>于彼无益；<a id="a-Zj"></a>譬如救溺，<a id="a-Zk"></a>自不能浮，<a id="a-Zl"></a>而欲济彼，<a id="a-Zm"></a>二俱不免，<a id="a-Zn"></a>是故说远离恶人。<a id="a-Zo"></a>以欲界多恶，<a id="a-Zp"></a>生怜愍心故，<a id="a-Zq"></a>生欲界中；<a id="a-Zr"></a>虽行禅，<a id="a-Zs"></a>心调柔软，<a id="a-Zt"></a>以方便力故，<a id="a-Zu"></a>命终时不随禅生，<a id="a-Zv"></a>如经中广说。<a id="a-Zw"></a>须菩提，<a id="a-Zx"></a>菩萨如是学，<a id="a-Zy"></a>于一切法中得清净，<a id="a-Zz"></a>所谓净声闻、<a id="a-a0"></a>辟支佛心。<a id="a-a1"></a>净名舍离无所有毕竟空。</p>
  <p id="aa2">须菩提白佛言：<a id="a-a3"></a>若一切法从本已来空清净，<a id="a-a4"></a>云何言菩萨如是学，<a id="a-a5"></a>得一切法中清净？<a id="a-a6"></a>佛可须菩提言，<a id="a-a7"></a>为说因缘：<a id="a-a8"></a>若菩萨知一切法从本已来空清净，<a id="a-a9"></a>于是中心不没、<a id="a-aA"></a>不却。<a id="a-aB"></a>不没名不疑，<a id="a-aC"></a>不生邪见，<a id="a-aD"></a>通达不与空诤，<a id="a-aE"></a>是名般若波罗蜜。<a id="a-aF"></a>一切凡夫人不知不见如是清净法，<a id="a-aG"></a>为是人故，<a id="a-aH"></a>行六波罗蜜等诸助道法。<a id="a-aI"></a>菩萨法，<a id="a-aJ"></a>应教化是众生，<a id="a-aK"></a>是名菩萨一切法中得清净，<a id="a-aL"></a>所谓舍三界颠倒，<a id="a-aM"></a>过声闻、<a id="a-aN"></a>辟支佛地，<a id="a-aO"></a>一切法中得清净智慧力。<a id="a-aP"></a>得是功德故，<a id="a-aQ"></a>三世十方一切众生心心数法，<a id="a-aR"></a>心行所起，<a id="a-aS"></a>种种业因缘，<a id="a-aT"></a>悉能遍知；<a id="a-aU"></a>知已，<a id="a-aV"></a>随其所应，<a id="a-aW"></a>为说法开化。<a id="a-aX"></a>如是等利益，<a id="a-aY"></a>皆是学般若故得，<a id="a-aZ"></a>是故言尽诸学边。<a id="a-aa"></a>少有能如是学，<a id="a-ab"></a>是人难得！<a id="a-ac"></a>佛欲令此义明了，<a id="a-ad"></a>故说譬喻，<a id="a-ae"></a>金银及转轮圣王业等。</p>
  <p id="aaf">复次，<a id="a-ag"></a>菩萨学是般若时，<a id="a-ah"></a>不生悭等心。<a id="a-ai"></a>不生悭等心者，<a id="a-aj"></a>菩萨学般若波罗蜜故，<a id="a-ak"></a>抑制诸烦恼，<a id="a-al"></a>烦恼虽未尽，<a id="a-am"></a>无所能作，<a id="a-an"></a>是故言不生。<a id="a-ao"></a>菩萨行般若，<a id="a-ap"></a>知一切诸法相，<a id="a-aq"></a>皆虚诳不实故，<a id="a-ar"></a>是以不取色，<a id="a-as"></a>乃至阿耨多罗三藐三菩提相。<a id="a-at"></a>何以故？<a id="a-au"></a>不欲令堕有无见中故，<a id="a-av"></a>直行中道，<a id="a-aw"></a>集菩萨行。<a id="a-ax"></a>此中佛自说因缘：<a id="a-ay"></a>菩萨行般若，<a id="a-az"></a>于一切法无所得，<a id="a-b0"></a>无所得故，<a id="a-b1"></a>无有法可取相，<a id="a-b2"></a>若善若不善等。<a id="a-b3"></a>菩萨若能如是学，<a id="a-b4"></a>总摄诸波罗蜜。<a id="a-b5"></a>檀等诸波罗蜜，<a id="a-b6"></a>不离般若波罗蜜；<a id="a-b7"></a>般若波罗蜜力故，<a id="a-b8"></a>令余波罗蜜离诸邪见贪著，<a id="a-b9"></a>各得增长。<a id="a-bA"></a>佛欲令此义明了故，<a id="a-bB"></a>说譬喻：<a id="a-bC"></a>如我见及命根尽。</p>
  <p id="abD">问曰：<a id="a-bE"></a>我见、<a id="a-bF"></a>诸见，<a id="a-bG"></a>各有别相，<a id="a-bH"></a>云何摄入我见中？</p>
  <p id="abI">答曰：<a id="a-bJ"></a>虽有别相，<a id="a-bK"></a>我见是本；<a id="a-bL"></a>人以无明因缘故，<a id="a-bM"></a>空五众中生我见。<a id="a-bN"></a>生我见故，<a id="a-bO"></a>言是身死，<a id="a-bP"></a>如去不如去：<a id="a-bQ"></a>若如去，<a id="a-bR"></a>则是常见；<a id="a-bS"></a>若不如去，<a id="a-bT"></a>则是断见。<a id="a-bU"></a>若谓断灭，<a id="a-bV"></a>现今受乐，<a id="a-bW"></a>著五欲，<a id="a-bX"></a>以恶法为最，<a id="a-bY"></a>则生见取。<a id="a-bZ"></a>若谓常，<a id="a-ba"></a>出家学道，<a id="a-bb"></a>持戒苦行，<a id="a-bc"></a>则生戒取。<a id="a-bd"></a>或时见断、<a id="a-be"></a>常俱有过故，<a id="a-bf"></a>便言无因缘果报，<a id="a-bg"></a>则生邪见。<a id="a-bh"></a>住是五见中，<a id="a-bi"></a>世间常无常、<a id="a-bj"></a>前际后际等，<a id="a-bk"></a>生五十七见。<a id="a-bl"></a>是故说身见摄六十二见，<a id="a-bm"></a>无咎。<a id="a-bn"></a>如是等种种因缘譬喻故，<a id="a-bo"></a>知般若波罗蜜诸法中最第一；<a id="a-bp"></a>般若波罗蜜诸法中最第一故，<a id="a-bq"></a>菩萨学是般若故，<a id="a-br"></a>于众生中第一。<a id="a-bs"></a>佛欲以是事善化众生故，<a id="a-bt"></a>说譬喻：<a id="a-bu"></a>须菩提，<a id="a-bv"></a>于汝意云何？<a id="a-bw"></a>三千大千世界中众生多不？<a id="a-bx"></a>如是等，<a id="a-by"></a>乃至菩萨如是学，<a id="a-bz"></a>当知是不退转，<a id="a-c0"></a>远离二乘近佛乘。</p>
  <p id="ac1">复次，<a id="a-c2"></a>佛告须菩提：<a id="a-c3"></a>若菩萨作是念：<a id="a-c4"></a>是般若波罗蜜，<a id="a-c5"></a>是般若波罗蜜者示般若波罗蜜相，<a id="a-c6"></a>若有、<a id="a-c7"></a>若无等，<a id="a-c8"></a>见般若、<a id="a-c9"></a>得般若、<a id="a-cA"></a>著般若等，<a id="a-cB"></a>我以是般若波罗蜜得一切种智者。<a id="a-cC"></a>五众和合，<a id="a-cD"></a>假名菩萨，<a id="a-cE"></a>菩萨随逐假名字，<a id="a-cF"></a>计以为我，<a id="a-cG"></a>以是般若有所作；<a id="a-cH"></a>般若是无得、<a id="a-cI"></a>无著相，<a id="a-cJ"></a>而是人说有相般若是第一义，<a id="a-cK"></a>是人随假名而生我心。<a id="a-cL"></a>般若是无作相，<a id="a-cM"></a>而是人欲用般若有所作，<a id="a-cN"></a>所谓我用是般若得阿耨多罗三藐三菩提。<a id="a-cO"></a>是故佛言：<a id="a-cP"></a>作如是念者，<a id="a-cQ"></a>不名行般若；<a id="a-cR"></a>若不如是念，<a id="a-cS"></a>名为行般若波罗蜜。</p>
  <p id="acT">问曰：<a id="a-cU"></a>作是念、<a id="a-cV"></a>不作是念，<a id="a-cW"></a>事已尽，<a id="a-cX"></a>何以复有第三说？</p>
  <p id="acY">答曰：<a id="a-cZ"></a>初者是邪行相；<a id="a-ca"></a>第二遮邪行，<a id="a-cb"></a>未说正相；<a id="a-cc"></a>是故第三说正行相。</p>
  <p id="acd">复次，<a id="a-ce"></a>初是著心取相；<a id="a-cf"></a>第二破是著相，<a id="a-cg"></a>不说云何是诸法相；<a id="a-ch"></a>第三中破邪著，<a id="a-ci"></a>亦说实相。<a id="a-cj"></a>菩萨作是念，<a id="a-ck"></a>于一切处，<a id="a-cl"></a>不显示般若波罗蜜相；<a id="a-cm"></a>亦不生我心，<a id="a-cn"></a>我用般若波罗蜜有所作；<a id="a-co"></a>但知一切法常住如、<a id="a-cp"></a>法性、<a id="a-cq"></a>实际中，<a id="a-cr"></a>于如、<a id="a-cs"></a>法性、<a id="a-ct"></a>实际中不诤。<a id="a-cu"></a>是故说第三，<a id="a-cv"></a>无咎。</p>
 </body>
</html>