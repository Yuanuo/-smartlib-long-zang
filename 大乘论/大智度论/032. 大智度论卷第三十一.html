<!doctype html>
<html id="z3IBVGEti" data-ver="3232">
 <head>
  <meta charset="utf-8">
  <meta author="龙树菩萨">
  <meta library="龙藏">
  <meta catalog="大乘论">
  <meta period="姚秦">
 </head>
 <body>
  <h1 id="a1">大智度论卷第三十一</h1>
  <h2 id="a2">释初品中十八空</h2>
  <p id="a3">【经】“复次，<a id="a-4"></a>舍利弗，<a id="a-5"></a>菩萨摩诃萨欲住内空、<a id="a-6"></a>外空、<a id="a-7"></a>内外空、<a id="a-8"></a>空空、<a id="a-9"></a>大空、<a id="a-A"></a>第一义空、<a id="a-B"></a>有为空、<a id="a-C"></a>无为空、<a id="a-D"></a>毕竟空、<a id="a-E"></a>无始空、<a id="a-F"></a>散空、<a id="a-G"></a>性空、<a id="a-H"></a>自相空、<a id="a-I"></a>诸法空、<a id="a-J"></a>不可得空、<a id="a-K"></a>无法空、<a id="a-L"></a>有法空、<a id="a-M"></a>无法有法空，<a id="a-N"></a>当学般若波罗蜜！<a id="a-O"></a>”</p>
  <p id="aP">【论】内空者，<a id="a-Q"></a>内法、<a id="a-R"></a>内法空。<a id="a-S"></a>内法者，<a id="a-T"></a>所谓内六入：<a id="a-U"></a>眼、<a id="a-V"></a>耳、<a id="a-W"></a>鼻、<a id="a-X"></a>舌、<a id="a-Y"></a>身、<a id="a-Z"></a>意。<a id="a-a"></a>眼空，<a id="a-b"></a>无我、<a id="a-c"></a>无我所，<a id="a-d"></a>无眼法；<a id="a-e"></a>耳、<a id="a-f"></a>鼻、<a id="a-g"></a>舌、<a id="a-h"></a>身、<a id="a-i"></a>意亦如是。<a id="a-j"></a>外空者，<a id="a-k"></a>外法、<a id="a-l"></a>外法空。<a id="a-m"></a>外法者，<a id="a-n"></a>所谓外六入：<a id="a-o"></a>色、<a id="a-p"></a>声、<a id="a-q"></a>香、<a id="a-r"></a>味、<a id="a-s"></a>触、<a id="a-t"></a>法。<a id="a-u"></a>色空者，<a id="a-v"></a>无我、<a id="a-w"></a>无我所，<a id="a-x"></a>无色法；<a id="a-y"></a>声、<a id="a-z"></a>香、<a id="a-10"></a>味、<a id="a-11"></a>触、<a id="a-12"></a>法亦如是。<a id="a-13"></a>内外空者，<a id="a-14"></a>内外法、<a id="a-15"></a>内外法空。<a id="a-16"></a>内外法者，<a id="a-17"></a>所谓内外十二入。<a id="a-18"></a>十二入中，<a id="a-19"></a>无我、<a id="a-1A"></a>无我所，<a id="a-1B"></a>无内外法。</p>
  <p id="a1C">问曰：<a id="a-1D"></a>诸法无量，<a id="a-1E"></a>空随法故，<a id="a-1F"></a>则亦无量，<a id="a-1G"></a>何以但说十八？<a id="a-1H"></a>若略说，<a id="a-1I"></a>应一空，<a id="a-1J"></a>所谓一切法空。<a id="a-1K"></a>若广说，<a id="a-1L"></a>随一一法空，<a id="a-1M"></a>所谓眼空、<a id="a-1N"></a>色空等甚多，<a id="a-1O"></a>何以但说十八空？</p>
  <p id="a1P">答曰：<a id="a-1Q"></a>若略说则事不周，<a id="a-1R"></a>若广说则事繁。<a id="a-1S"></a>譬如服药，<a id="a-1T"></a>少则病不除，<a id="a-1U"></a>多则增其患；<a id="a-1V"></a>应病投药，<a id="a-1W"></a>令不增减，<a id="a-1X"></a>则能愈病。<a id="a-1Y"></a>空亦如是，<a id="a-1Z"></a>若佛但说一空，<a id="a-1a"></a>则不能破种种邪见及诸烦恼；<a id="a-1b"></a>若随种种邪见广说空，<a id="a-1c"></a>空则过多，<a id="a-1d"></a>人爱著空相，<a id="a-1e"></a>堕在断灭；<a id="a-1f"></a>说十八空，<a id="a-1g"></a>正得其中。</p>
  <p id="a1h">复次，<a id="a-1i"></a>若说十，<a id="a-1j"></a>若说十五，<a id="a-1k"></a>俱亦有疑，<a id="a-1l"></a>此非问也！</p>
  <p id="a1m">复次，<a id="a-1n"></a>善恶之法，<a id="a-1o"></a>皆有定数：<a id="a-1p"></a>若四念处、<a id="a-1q"></a>四正勤、<a id="a-1r"></a>三十七品，<a id="a-1s"></a>十力、<a id="a-1t"></a>四无所畏、<a id="a-1u"></a>四无碍智、<a id="a-1v"></a>十八不共法，<a id="a-1w"></a>五众、<a id="a-1x"></a>十二入、<a id="a-1y"></a>十八界，<a id="a-1z"></a>十二因缘，<a id="a-20"></a>三毒、<a id="a-21"></a>三结、<a id="a-22"></a>四流、<a id="a-23"></a>五盖等，<a id="a-24"></a>诸法如是各有定数。<a id="a-25"></a>以十八种法中破著，<a id="a-26"></a>故说有十八空。</p>
  <p id="a27">问曰：<a id="a-28"></a>般若波罗蜜空、<a id="a-29"></a>十八空，<a id="a-2A"></a>为异？<a id="a-2B"></a>为一？<a id="a-2C"></a>若异者，<a id="a-2D"></a>离十八空，<a id="a-2E"></a>何以为般若空？<a id="a-2F"></a>又如佛说：<a id="a-2G"></a>“何等是般若波罗蜜？<a id="a-2H"></a>所谓色空，<a id="a-2I"></a>受、<a id="a-2J"></a>想、<a id="a-2K"></a>行、<a id="a-2L"></a>识空，<a id="a-2M"></a>乃至一切种智空。<a id="a-2N"></a>”若不异者，<a id="a-2O"></a>云何言欲住十八空，<a id="a-2P"></a>当学般若波罗蜜？</p>
  <p id="a2Q">答曰：<a id="a-2R"></a>有因缘故言异，<a id="a-2S"></a>有因缘故言一。<a id="a-2T"></a>异者，<a id="a-2U"></a>般若波罗蜜，<a id="a-2V"></a>名诸法实相，<a id="a-2W"></a>灭一切观法；<a id="a-2X"></a>十八空则十八种观，<a id="a-2Y"></a>令诸法空。<a id="a-2Z"></a>菩萨学是诸法实相，<a id="a-2a"></a>能生十八种空，<a id="a-2b"></a>是名异。<a id="a-2c"></a>一者，<a id="a-2d"></a>十八空是空无所有相，<a id="a-2e"></a>般若波罗蜜亦空无所有相；<a id="a-2f"></a>十八空是舍离相，<a id="a-2g"></a>般若波罗蜜一切法中亦舍离相；<a id="a-2h"></a>是十八空不著相，<a id="a-2i"></a>般若波罗蜜亦不著相。<a id="a-2j"></a>以是故，<a id="a-2k"></a>学般若波罗蜜，<a id="a-2l"></a>则是十八空，<a id="a-2m"></a>不异故。</p>
  <p id="a2n">般若波罗蜜有二分：<a id="a-2o"></a>有小，<a id="a-2p"></a>有大。<a id="a-2q"></a>欲得大者，<a id="a-2r"></a>先当学小方便门；<a id="a-2s"></a>欲得大智慧，<a id="a-2t"></a>当学十八空。<a id="a-2u"></a>住是小智慧方便门，<a id="a-2v"></a>能得十八空。<a id="a-2w"></a>何等是方便门？<a id="a-2x"></a>所谓般若波罗蜜经，<a id="a-2y"></a>读诵、<a id="a-2z"></a>正忆念、<a id="a-30"></a>思惟、<a id="a-31"></a>如说修行。<a id="a-32"></a>譬如人欲得种种好宝，<a id="a-33"></a>当入大海；<a id="a-34"></a>若人欲得内空等三昧智慧宝，<a id="a-35"></a>当入般若波罗蜜大海。</p>
  <p id="a36">问曰：<a id="a-37"></a>行者云何学般若波罗蜜时，<a id="a-38"></a>住内空、<a id="a-39"></a>外空、<a id="a-3A"></a>内外空？</p>
  <p id="a3B">答曰：<a id="a-3C"></a>世间有四颠倒：<a id="a-3D"></a>不净中有净颠倒，<a id="a-3E"></a>苦中有乐颠倒，<a id="a-3F"></a>无常中有常颠倒，<a id="a-3G"></a>无我中有我颠倒。<a id="a-3H"></a>行者为破四颠倒故，<a id="a-3I"></a>修四念处十二种观，<a id="a-3J"></a>所谓初观内身，<a id="a-3K"></a>三十六种不净充满，<a id="a-3L"></a>九孔常流，<a id="a-3M"></a>甚可厌患，<a id="a-3N"></a>净相不可得；<a id="a-3O"></a>净相不可得故，<a id="a-3P"></a>名内空。<a id="a-3Q"></a>行者既知内身不净，<a id="a-3R"></a>观外所著，<a id="a-3S"></a>亦复如是，<a id="a-3T"></a>俱实不净；<a id="a-3U"></a>愚夫狂惑，<a id="a-3V"></a>为淫欲覆心，<a id="a-3W"></a>故谓之为净。<a id="a-3X"></a>观所著色，<a id="a-3Y"></a>亦如我身净相不可得，<a id="a-3Z"></a>是为外空。<a id="a-3a"></a>行者若观己身不净，<a id="a-3b"></a>或谓外色为净；<a id="a-3c"></a>若观外不净，<a id="a-3d"></a>或谓己身为净。<a id="a-3e"></a>今俱观内外：<a id="a-3f"></a>我身不净，<a id="a-3g"></a>外亦如是，<a id="a-3h"></a>外身不净，<a id="a-3i"></a>我亦如是，<a id="a-3j"></a>一等无异，<a id="a-3k"></a>净相不可得，<a id="a-3l"></a>是名内外空。<a id="a-3m"></a>行者思惟，<a id="a-3n"></a>知内外身俱实不净，<a id="a-3o"></a>而惑者爱著深故，<a id="a-3p"></a>由以受身，<a id="a-3q"></a>身为大苦，<a id="a-3r"></a>而愚以为乐。</p>
  <p id="a3s">问曰：<a id="a-3t"></a>三受皆外入所摄，<a id="a-3u"></a>云何言观内受？</p>
  <p id="a3v">答曰：<a id="a-3w"></a>六尘初与六情和合生乐，<a id="a-3x"></a>是名外乐；<a id="a-3y"></a>后贪著深入生乐，<a id="a-3z"></a>是名内乐。</p>
  <p id="a40">复次，<a id="a-41"></a>内法缘乐，<a id="a-42"></a>是名内乐；<a id="a-43"></a>外法缘乐，<a id="a-44"></a>是名外乐。</p>
  <p id="a45">复次，<a id="a-46"></a>五识相应乐，<a id="a-47"></a>是名外乐；<a id="a-48"></a>意识相应乐，<a id="a-49"></a>是名内乐。<a id="a-4A"></a>粗乐名为外乐，<a id="a-4B"></a>细乐名为内乐。<a id="a-4C"></a>如是等分别内外乐。<a id="a-4D"></a>苦受、<a id="a-4E"></a>不苦不乐受，<a id="a-4F"></a>亦如是。</p>
  <p id="a4G">复次，<a id="a-4H"></a>行者思惟：<a id="a-4I"></a>“观是内乐实可得不？<a id="a-4J"></a>”即分别知实不可得，<a id="a-4K"></a>但为是苦，<a id="a-4L"></a>强名为乐。<a id="a-4M"></a>何以故？<a id="a-4N"></a>是乐从苦因缘生，<a id="a-4O"></a>亦生苦果报，<a id="a-4P"></a>乐无厌足故苦。</p>
  <p id="a4Q">复次，<a id="a-4R"></a>如人患疥，<a id="a-4S"></a>搔虽小乐，<a id="a-4T"></a>后转伤身，<a id="a-4U"></a>则为大苦；<a id="a-4V"></a>愚人谓之为乐，<a id="a-4W"></a>智者但见其苦。<a id="a-4X"></a>如是世间乐颠倒病故，<a id="a-4Y"></a>著五欲乐，<a id="a-4Z"></a>烦恼转多；<a id="a-4a"></a>以是故行者不见乐，<a id="a-4b"></a>但见苦，<a id="a-4c"></a>如病如痈，<a id="a-4d"></a>如疮如刺。</p>
  <p id="a4e">复次，<a id="a-4f"></a>乐少苦多，<a id="a-4g"></a>少乐不现，<a id="a-4h"></a>故名为苦；<a id="a-4i"></a>如大河水，<a id="a-4j"></a>投一合盐，<a id="a-4k"></a>则失盐相，<a id="a-4l"></a>不名为咸。</p>
  <p id="a4m">复次，<a id="a-4n"></a>乐不定故，<a id="a-4o"></a>或此以为乐，<a id="a-4p"></a>彼以为苦；<a id="a-4q"></a>彼以为乐，<a id="a-4r"></a>此以为苦；<a id="a-4s"></a>著者为乐，<a id="a-4t"></a>失者为苦；<a id="a-4u"></a>愚以为乐，<a id="a-4v"></a>智以为苦；<a id="a-4w"></a>见乐患为苦，<a id="a-4x"></a>不见乐过者为乐；<a id="a-4y"></a>不见乐无常相为乐，<a id="a-4z"></a>见乐无常相为苦；<a id="a-50"></a>未离欲人以为乐，<a id="a-51"></a>离欲人以为苦；<a id="a-52"></a>如是等观乐为苦。<a id="a-53"></a>观苦如箭入身；<a id="a-54"></a>观不苦不乐无常变异相；<a id="a-55"></a>如是等观三种受，<a id="a-56"></a>心则舍离，<a id="a-57"></a>是名观内受空。<a id="a-58"></a>观外受、<a id="a-59"></a>内外受亦如是。<a id="a-5A"></a>行者作是念：<a id="a-5B"></a>“若乐即是苦，<a id="a-5C"></a>谁受是苦？<a id="a-5D"></a>”念已则知心受。<a id="a-5E"></a>然后观心为实为虚？<a id="a-5F"></a>观心无常，<a id="a-5G"></a>生、<a id="a-5H"></a>住、<a id="a-5I"></a>灭相；<a id="a-5J"></a>苦受心，<a id="a-5K"></a>乐受心，<a id="a-5L"></a>不苦不乐受心，<a id="a-5M"></a>各各异念。<a id="a-5N"></a>觉乐心灭，<a id="a-5O"></a>而苦心生；<a id="a-5P"></a>苦心尔所时住，<a id="a-5Q"></a>住已还灭，<a id="a-5R"></a>次生不苦不乐心；<a id="a-5S"></a>知尔所时不苦不乐心住，<a id="a-5T"></a>住已还灭，<a id="a-5U"></a>灭已还生乐心。<a id="a-5V"></a>三受无常，<a id="a-5W"></a>故心亦无常。</p>
  <p id="a5X">复次，<a id="a-5Y"></a>知染心、<a id="a-5Z"></a>无染心，<a id="a-5a"></a>瞋心、<a id="a-5b"></a>无瞋心，<a id="a-5c"></a>痴心、<a id="a-5d"></a>不痴心，<a id="a-5e"></a>散心、<a id="a-5f"></a>摄心，<a id="a-5g"></a>缚心、<a id="a-5h"></a>解脱心，<a id="a-5i"></a>如是等心，<a id="a-5j"></a>各各异相故，<a id="a-5k"></a>知心无常，<a id="a-5l"></a>无一定心常住。<a id="a-5m"></a>受苦受乐等心，<a id="a-5n"></a>从和合因缘生；<a id="a-5o"></a>因缘离散，<a id="a-5p"></a>心亦随灭。<a id="a-5q"></a>如是等观内心、<a id="a-5r"></a>外心、<a id="a-5s"></a>内外心无常相。</p>
  <p id="a5t">问曰：<a id="a-5u"></a>心是内入摄，<a id="a-5v"></a>云何为外心？</p>
  <p id="a5w">答曰：<a id="a-5x"></a>观内身名为内心，<a id="a-5y"></a>观外身名为外心。</p>
  <p id="a5z">复次，<a id="a-60"></a>缘内法为内心，<a id="a-61"></a>缘外法为外心。</p>
  <p id="a62">复次，<a id="a-63"></a>五识常缘外法，<a id="a-64"></a>不能分别，<a id="a-65"></a>故名为外心；<a id="a-66"></a>意识能缘内法，<a id="a-67"></a>亦分别好丑，<a id="a-68"></a>故名为内心。</p>
  <p id="a69">复次，<a id="a-6A"></a>意识初生，<a id="a-6B"></a>未能分别决定，<a id="a-6C"></a>是为外心；<a id="a-6D"></a>意识转深，<a id="a-6E"></a>能分别取相，<a id="a-6F"></a>是名内心。<a id="a-6G"></a>如是等分别内、<a id="a-6H"></a>外心。<a id="a-6I"></a>行者心意转异，<a id="a-6J"></a>知身为不净相，<a id="a-6K"></a>知受为苦相，<a id="a-6L"></a>知心不住为无常相；<a id="a-6M"></a>结使未断故，<a id="a-6N"></a>或生吾我。<a id="a-6O"></a>如是思惟：<a id="a-6P"></a>“若心无常，<a id="a-6Q"></a>谁知是心？<a id="a-6R"></a>心为属谁？<a id="a-6S"></a>谁为心主？<a id="a-6T"></a>而受苦乐一切诸物，<a id="a-6U"></a>谁之所有？<a id="a-6V"></a>”即分别知无有别主，<a id="a-6W"></a>但于五众取相故，<a id="a-6X"></a>计有人相而生我心，<a id="a-6Y"></a>以我心故生我所。<a id="a-6Z"></a>我所心生故，<a id="a-6a"></a>有利益我者生贪欲，<a id="a-6b"></a>违逆我者而生瞋恚，<a id="a-6c"></a>此结使不从智生，<a id="a-6d"></a>从狂惑生故，<a id="a-6e"></a>是名为痴。<a id="a-6f"></a>三毒为一切烦恼之根本，<a id="a-6g"></a>悉由吾我故：<a id="a-6h"></a>作福德，<a id="a-6i"></a>为我后当得；<a id="a-6j"></a>亦修助道法，<a id="a-6k"></a>我当得解脱。<a id="a-6l"></a>初取相故名为想众；<a id="a-6m"></a>因吾我起结使及诸善行，<a id="a-6n"></a>是名行众；<a id="a-6o"></a>是二众则是法念处。<a id="a-6p"></a>于想、<a id="a-6q"></a>行众法中，<a id="a-6r"></a>求我不可得。<a id="a-6s"></a>何以故？<a id="a-6t"></a>是诸法皆从因缘生，<a id="a-6u"></a>悉是作法而不牢固，<a id="a-6v"></a>无实我法行；<a id="a-6w"></a>如芭蕉叶叶求之，<a id="a-6x"></a>中无有坚相；<a id="a-6y"></a>如远见野马，<a id="a-6z"></a>无水有水想，<a id="a-70"></a>但诳惑于眼。<a id="a-71"></a>如是等观内法、<a id="a-72"></a>外法、<a id="a-73"></a>内外法。</p>
  <p id="a74">问曰：<a id="a-75"></a>法是外入摄，<a id="a-76"></a>云何为内法？</p>
  <p id="a77">答曰：<a id="a-78"></a>内法名为内心相应想众、<a id="a-79"></a>行众；<a id="a-7A"></a>外法名为外心相应想众、<a id="a-7B"></a>行众；<a id="a-7C"></a>及心不相应诸行，<a id="a-7D"></a>及无为法，<a id="a-7E"></a>一时等观，<a id="a-7F"></a>名为内外法。</p>
  <p id="a7G">复次，<a id="a-7H"></a>内法名为六情，<a id="a-7I"></a>外法名为六尘。</p>
  <p id="a7J">复次，<a id="a-7K"></a>身、<a id="a-7L"></a>受、<a id="a-7M"></a>心及想、<a id="a-7N"></a>行众，<a id="a-7O"></a>总观为法念处。<a id="a-7P"></a>何以故？<a id="a-7Q"></a>行者既于想众、<a id="a-7R"></a>行众及无为法中，<a id="a-7S"></a>求我不可得；<a id="a-7T"></a>还于身、<a id="a-7U"></a>受、<a id="a-7V"></a>心中求亦不可得。<a id="a-7W"></a>如是一切法中，<a id="a-7X"></a>若色、<a id="a-7Y"></a>若非色，<a id="a-7Z"></a>若可见、<a id="a-7a"></a>若不可见，<a id="a-7b"></a>若有对、<a id="a-7c"></a>若无对，<a id="a-7d"></a>若有漏、<a id="a-7e"></a>若无漏，<a id="a-7f"></a>若有为、<a id="a-7g"></a>若无为，<a id="a-7h"></a>若远若近，<a id="a-7i"></a>若粗若细，<a id="a-7j"></a>其中求我皆不可得；<a id="a-7k"></a>但五众和合故，<a id="a-7l"></a>强名为众生，<a id="a-7m"></a>众生即是我。<a id="a-7n"></a>我不可得故，<a id="a-7o"></a>亦无我所；<a id="a-7p"></a>我所不可得故，<a id="a-7q"></a>一切诸烦恼皆为衰薄。</p>
  <p id="a7r">复次，<a id="a-7s"></a>身念处，<a id="a-7t"></a>名一切色法。<a id="a-7u"></a>行者观内色，<a id="a-7v"></a>无常、<a id="a-7w"></a>苦、<a id="a-7x"></a>空、<a id="a-7y"></a>无我，<a id="a-7z"></a>观外色，<a id="a-80"></a>观内外色，<a id="a-81"></a>亦如是；<a id="a-82"></a>受、<a id="a-83"></a>心、<a id="a-84"></a>法亦尔。<a id="a-85"></a>四念处内观相应三昧，<a id="a-86"></a>名内空；<a id="a-87"></a>四念处外观相应三昧，<a id="a-88"></a>名外空；<a id="a-89"></a>四念处内外观相应三昧，<a id="a-8A"></a>名内外空。</p>
  <p id="a8B">问曰：<a id="a-8C"></a>是空，<a id="a-8D"></a>为是三昧力故空？<a id="a-8E"></a>为是法自空？</p>
  <p id="a8F">答曰：<a id="a-8G"></a>有人言：<a id="a-8H"></a>“名为三昧力故空。<a id="a-8I"></a>”如经说三三昧、<a id="a-8J"></a>三解脱门：<a id="a-8K"></a>空、<a id="a-8L"></a>无相、<a id="a-8M"></a>无作。<a id="a-8N"></a>是空三昧，<a id="a-8O"></a>缘身、<a id="a-8P"></a>受、<a id="a-8Q"></a>心、<a id="a-8R"></a>法，<a id="a-8S"></a>不得我、<a id="a-8T"></a>我所，<a id="a-8U"></a>故名为空。</p>
  <p id="a8V">问曰：<a id="a-8W"></a>四念处空法，<a id="a-8X"></a>皆应观无常、<a id="a-8Y"></a>苦、<a id="a-8Z"></a>空、<a id="a-8a"></a>无我，<a id="a-8b"></a>何以故身观不净，<a id="a-8c"></a>受观是苦，<a id="a-8d"></a>心观无常，<a id="a-8e"></a>法观无我？</p>
  <p id="a8f">答曰：<a id="a-8g"></a>虽四法皆观无常、<a id="a-8h"></a>苦、<a id="a-8i"></a>空、<a id="a-8j"></a>无我，<a id="a-8k"></a>而众生身中多著净颠倒，<a id="a-8l"></a>受中多著乐颠倒，<a id="a-8m"></a>心中多著常颠倒，<a id="a-8n"></a>法中多著我颠倒；<a id="a-8o"></a>以是故行者观身不净，<a id="a-8p"></a>观受是苦，<a id="a-8q"></a>观心无常，<a id="a-8r"></a>观法无我。</p>
  <p id="a8s">复次，<a id="a-8t"></a>内外空者，<a id="a-8u"></a>无有内外定法，<a id="a-8v"></a>互相因待故，<a id="a-8w"></a>谓为内外。<a id="a-8x"></a>彼以为外，<a id="a-8y"></a>我以为内；<a id="a-8z"></a>我以为外，<a id="a-90"></a>彼以为内。<a id="a-91"></a>随人所系内法为内，<a id="a-92"></a>随人所著外法为外。<a id="a-93"></a>如人自舍为内，<a id="a-94"></a>他舍为外。<a id="a-95"></a>行者观是内外法无定相，<a id="a-96"></a>故空。</p>
  <p id="a97">复次，<a id="a-98"></a>是内外法，<a id="a-99"></a>无有自性。<a id="a-9A"></a>何以故？<a id="a-9B"></a>和合生故。<a id="a-9C"></a>是内外法，<a id="a-9D"></a>亦不在和合因缘中；<a id="a-9E"></a>若因缘中无者，<a id="a-9F"></a>余处亦无。<a id="a-9G"></a>内外法因缘亦无，<a id="a-9H"></a>因缘无故，<a id="a-9I"></a>内外法空。</p>
  <p id="a9J">问曰：<a id="a-9K"></a>内外法定有，<a id="a-9L"></a>云何言无？<a id="a-9M"></a>如手足等和合，<a id="a-9N"></a>故有身法生，<a id="a-9O"></a>是名内法。<a id="a-9P"></a>如梁椽壁等和合故，<a id="a-9Q"></a>有屋法生，<a id="a-9R"></a>是名为外。<a id="a-9S"></a>是身法虽有别名，<a id="a-9T"></a>亦不异足等。<a id="a-9U"></a>所以者何？<a id="a-9V"></a>若离足等，<a id="a-9W"></a>身不可得故。<a id="a-9X"></a>屋亦如是。</p>
  <p id="a9Y">答曰：<a id="a-9Z"></a>若足不异身者，<a id="a-9a"></a>头应是足，<a id="a-9b"></a>足与身不异故。<a id="a-9c"></a>若头是足者，<a id="a-9d"></a>甚为可笑！</p>
  <p id="a9e">问曰：<a id="a-9f"></a>若足与身不异者，<a id="a-9g"></a>有如是过！<a id="a-9h"></a>今应足等和合故，<a id="a-9i"></a>更有法生名为身，<a id="a-9j"></a>身虽异于足等，<a id="a-9k"></a>应当依于足住。<a id="a-9l"></a>如众缕和合而能生毡，<a id="a-9m"></a>是毡依缕而住。</p>
  <p id="a9n">答曰：<a id="a-9o"></a>是身法，<a id="a-9p"></a>为足等分中具有，<a id="a-9q"></a>为分有？<a id="a-9r"></a>若具有，<a id="a-9s"></a>头中应有脚。<a id="a-9t"></a>何以故？<a id="a-9u"></a>身法具有故。<a id="a-9v"></a>若分有，<a id="a-9w"></a>与足分无异。<a id="a-9x"></a>又身是一法，<a id="a-9y"></a>所因者多，<a id="a-9z"></a>一不为多，<a id="a-A0"></a>多不为一。</p>
  <p id="aA1">复次，<a id="a-A2"></a>若除足等分别有身者，<a id="a-A3"></a>与一切世间皆相违背。<a id="a-A4"></a>以是故，<a id="a-A5"></a>身不得言即是诸分，<a id="a-A6"></a>亦不得言异于诸分；<a id="a-A7"></a>以是故则无身，<a id="a-A8"></a>身无故，<a id="a-A9"></a>足等亦无，<a id="a-AA"></a>如是等名为内空。<a id="a-AB"></a>房舍等外法，<a id="a-AC"></a>亦如是空，<a id="a-AD"></a>名为外空。</p>
  <p id="aAE">问曰：<a id="a-AF"></a>破身、<a id="a-AG"></a>舍等，<a id="a-AH"></a>是为破一、<a id="a-AI"></a>破异；<a id="a-AJ"></a>破一、<a id="a-AK"></a>破异，<a id="a-AL"></a>是破外道经。<a id="a-AM"></a>佛经中实有内外法，<a id="a-AN"></a>所谓内六情、<a id="a-AO"></a>外六尘，<a id="a-AP"></a>此云何无？</p>
  <p id="aAQ">答曰：<a id="a-AR"></a>是内外法和合假有名字，<a id="a-AS"></a>亦如身、<a id="a-AT"></a>如舍。</p>
  <p id="aAU">复次，<a id="a-AV"></a>略说有二种空：<a id="a-AW"></a>众生空、<a id="a-AX"></a>法空。<a id="a-AY"></a>小乘弟子钝根故，<a id="a-AZ"></a>为说众生空，<a id="a-Aa"></a>我、<a id="a-Ab"></a>我所无故，<a id="a-Ac"></a>则不著余法；<a id="a-Ad"></a>大乘弟子利根故，<a id="a-Ae"></a>为说法空，<a id="a-Af"></a>即时知世间常空如涅槃。<a id="a-Ag"></a>声闻说内空，<a id="a-Ah"></a>于内法中无我、<a id="a-Ai"></a>无我所、<a id="a-Aj"></a>无常、<a id="a-Ak"></a>无作者、<a id="a-Al"></a>无知者、<a id="a-Am"></a>无受者，<a id="a-An"></a>是名内空；<a id="a-Ao"></a>外空亦如是。<a id="a-Ap"></a>不说内法相、<a id="a-Aq"></a>外法相即是空。<a id="a-Ar"></a>大乘说内法中无内法相，<a id="a-As"></a>外法中无外法相。<a id="a-At"></a>如般若波罗蜜中说：<a id="a-Au"></a>色、<a id="a-Av"></a>色相空，<a id="a-Aw"></a>受想行识、<a id="a-Ax"></a>识相空；<a id="a-Ay"></a>眼，<a id="a-Az"></a>眼相空，<a id="a-B0"></a>耳鼻舌身意、<a id="a-B1"></a>意相空；<a id="a-B2"></a>色、<a id="a-B3"></a>色相空，<a id="a-B4"></a>声香味触法、<a id="a-B5"></a>法相空。<a id="a-B6"></a>如是等一切诸法自法空。</p>
  <p id="aB7">问曰：<a id="a-B8"></a>此二种说内外空，<a id="a-B9"></a>何者是实？</p>
  <p id="aBA">答曰：<a id="a-BB"></a>二皆是实，<a id="a-BC"></a>但为小智钝根故，<a id="a-BD"></a>先说众生空；<a id="a-BE"></a>为大智利根者，<a id="a-BF"></a>说法空。<a id="a-BG"></a>如人闭狱，<a id="a-BH"></a>破坏桎梏，<a id="a-BI"></a>伤杀狱卒，<a id="a-BJ"></a>随意得去；<a id="a-BK"></a>又有怖畏盗穿墙壁，<a id="a-BL"></a>亦得免出。<a id="a-BM"></a>声闻者，<a id="a-BN"></a>但破吾我因缘，<a id="a-BO"></a>不生诸烦恼，<a id="a-BP"></a>离诸法爱，<a id="a-BQ"></a>畏怖老病死恶道之苦；<a id="a-BR"></a>不复欲本末推求了了，<a id="a-BS"></a>坏破诸法，<a id="a-BT"></a>但以得脱为事。<a id="a-BU"></a>大乘者，<a id="a-BV"></a>破三界狱，<a id="a-BW"></a>降伏魔众，<a id="a-BX"></a>断诸结使及灭习气，<a id="a-BY"></a>了知一切诸法本末，<a id="a-BZ"></a>通达无碍；<a id="a-Ba"></a>破散诸法，<a id="a-Bb"></a>令世间如涅槃，<a id="a-Bc"></a>同寂灭相，<a id="a-Bd"></a>得阿耨多罗三藐三菩提，<a id="a-Be"></a>将一切众生令出三界。</p>
  <p id="aBf">问曰：<a id="a-Bg"></a>大乘云何破坏诸法？</p>
  <p id="aBh">答曰：<a id="a-Bi"></a>佛说色从种种因缘生，<a id="a-Bj"></a>无有坚实；<a id="a-Bk"></a>如水波浪而成泡沫，<a id="a-Bl"></a>暂见即灭，<a id="a-Bm"></a>色亦如是。<a id="a-Bn"></a>今世四大，<a id="a-Bo"></a>先世行业因缘和合故而得成色，<a id="a-Bp"></a>因缘灭故色亦俱灭，<a id="a-Bq"></a>行无常道，<a id="a-Br"></a>转入空门。<a id="a-Bs"></a>所以者何？<a id="a-Bt"></a>诸法生灭，<a id="a-Bu"></a>无有住时；<a id="a-Bv"></a>若无住时，<a id="a-Bw"></a>则无可取。</p>
  <p id="aBx">复次，<a id="a-By"></a>有为相故，<a id="a-Bz"></a>生时有灭，<a id="a-C0"></a>灭时有生；<a id="a-C1"></a>若已生，<a id="a-C2"></a>生无所用；<a id="a-C3"></a>若未生，<a id="a-C4"></a>生无所生法，<a id="a-C5"></a>与生亦不应有异。<a id="a-C6"></a>何以故？<a id="a-C7"></a>生若生法，<a id="a-C8"></a>应有生生，<a id="a-C9"></a>如是复应有生，<a id="a-CA"></a>是则无穷；<a id="a-CB"></a>若生生更无生者，<a id="a-CC"></a>生亦不应有生；<a id="a-CD"></a>若生无有生者，<a id="a-CE"></a>法亦不应有生。<a id="a-CF"></a>如是生不可得，<a id="a-CG"></a>灭亦如是。<a id="a-CH"></a>以是故，<a id="a-CI"></a>诸法空不生不灭，<a id="a-CJ"></a>是为实。</p>
  <p id="aCK">复次，<a id="a-CL"></a>诸法若有者，<a id="a-CM"></a>终归于无；<a id="a-CN"></a>若后无者，<a id="a-CO"></a>初亦应无。<a id="a-CP"></a>如人著屐，<a id="a-CQ"></a>初已有故，<a id="a-CR"></a>微细不觉；<a id="a-CS"></a>若初无故，<a id="a-CT"></a>则应常新；<a id="a-CU"></a>若后有故相，<a id="a-CV"></a>初亦有故。<a id="a-CW"></a>法亦如是，<a id="a-CX"></a>后有无故，<a id="a-CY"></a>初亦有无，<a id="a-CZ"></a>以是故一切法应空。<a id="a-Ca"></a>以众生颠倒，<a id="a-Cb"></a>著内六情故，<a id="a-Cc"></a>行者破是颠倒，<a id="a-Cd"></a>名为内空。<a id="a-Ce"></a>外空、<a id="a-Cf"></a>内外空亦如是。</p>
  <p id="aCg">空空者，<a id="a-Ch"></a>以空，<a id="a-Ci"></a>破内空、<a id="a-Cj"></a>外空、<a id="a-Ck"></a>内外空；<a id="a-Cl"></a>破是三空，<a id="a-Cm"></a>故名为空空。</p>
  <p id="aCn">复次，<a id="a-Co"></a>先以法空，<a id="a-Cp"></a>破内外法，<a id="a-Cq"></a>复以此空，<a id="a-Cr"></a>破是三空，<a id="a-Cs"></a>是名空空。</p>
  <p id="aCt">复次，<a id="a-Cu"></a>空三昧观五众空，<a id="a-Cv"></a>得八圣道，<a id="a-Cw"></a>断诸烦恼，<a id="a-Cx"></a>得有余涅槃。<a id="a-Cy"></a>先世业因缘身命尽时，<a id="a-Cz"></a>欲放舍八道，<a id="a-D0"></a>故生空空三昧，<a id="a-D1"></a>是名空空。</p>
  <p id="aD2">问曰：<a id="a-D3"></a>空与空空有何等异？</p>
  <p id="aD4">答曰：<a id="a-D5"></a>空破五受众，<a id="a-D6"></a>空空破空。</p>
  <p id="aD7">问曰：<a id="a-D8"></a>空若是法，<a id="a-D9"></a>空为已破；<a id="a-DA"></a>空若非法，<a id="a-DB"></a>空何所破？</p>
  <p id="aDC">答曰：<a id="a-DD"></a>空破一切法，<a id="a-DE"></a>唯有空在；<a id="a-DF"></a>空破一切法已，<a id="a-DG"></a>空亦应舍；<a id="a-DH"></a>以是故，<a id="a-DI"></a>须是空空。</p>
  <p id="aDJ">复次，<a id="a-DK"></a>空缘一切法，<a id="a-DL"></a>空空但缘空。<a id="a-DM"></a>如一健儿破一切贼，<a id="a-DN"></a>复更有人能破此健人；<a id="a-DO"></a>空空亦如是。<a id="a-DP"></a>又如服药，<a id="a-DQ"></a>药能破病，<a id="a-DR"></a>病已得破，<a id="a-DS"></a>药亦应出；<a id="a-DT"></a>若药不出，<a id="a-DU"></a>则复是病。<a id="a-DV"></a>以空灭诸烦恼病，<a id="a-DW"></a>恐空复为患，<a id="a-DX"></a>是故以空舍空，<a id="a-DY"></a>是名空空。</p>
  <p id="aDZ">大空者，<a id="a-Da"></a>声闻法中，<a id="a-Db"></a>法空为大空。<a id="a-Dc"></a>如杂阿含大空经说：<a id="a-Dd"></a>生因缘老死。<a id="a-De"></a>若有人言，<a id="a-Df"></a>是老死，<a id="a-Dg"></a>是人老死，<a id="a-Dh"></a>二俱邪见。<a id="a-Di"></a>是人老死则众生空，<a id="a-Dj"></a>是老死是法空。<a id="a-Dk"></a>摩诃衍经说：<a id="a-Dl"></a>十方、<a id="a-Dm"></a>十方相空，<a id="a-Dn"></a>是为大空。</p>
  <p id="aDo">问曰：<a id="a-Dp"></a>十方空，<a id="a-Dq"></a>何以名为大空？</p>
  <p id="aDr">答曰：<a id="a-Ds"></a>东方无边故名为大，<a id="a-Dt"></a>亦一切处有故名为大，<a id="a-Du"></a>遍一切色故名为大，<a id="a-Dv"></a>常有故名为大，<a id="a-Dw"></a>益世间故名为大，<a id="a-Dx"></a>令众生不迷闷故名为大。<a id="a-Dy"></a>如是大方能破，<a id="a-Dz"></a>故名为大空。<a id="a-E0"></a>余空破因缘生法、<a id="a-E1"></a>作法，<a id="a-E2"></a>粗法易破，<a id="a-E3"></a>故不名为大；<a id="a-E4"></a>是方非因缘生法，<a id="a-E5"></a>非作法，<a id="a-E6"></a>微细法难破，<a id="a-E7"></a>故名为大空。</p>
  <p id="aE8">问曰：<a id="a-E9"></a>若佛法中无方，<a id="a-EA"></a>三无为虚空、<a id="a-EB"></a>智缘尽、<a id="a-EC"></a>非智缘尽亦所不摄，<a id="a-ED"></a>何以言，<a id="a-EE"></a>有方亦是常，<a id="a-EF"></a>是无为法，<a id="a-EG"></a>非因缘生法、<a id="a-EH"></a>非作法、<a id="a-EI"></a>微细法？</p>
  <p id="aEJ">答曰：<a id="a-EK"></a>是方法，<a id="a-EL"></a>声闻论义中无。<a id="a-EM"></a>摩诃衍法中，<a id="a-EN"></a>以世俗谛故有；<a id="a-EO"></a>第一义中，<a id="a-EP"></a>一切法不可得，<a id="a-EQ"></a>何况方？<a id="a-ER"></a>如五众和合，<a id="a-ES"></a>假名众生；<a id="a-ET"></a>方亦如是，<a id="a-EU"></a>四大造色和合中，<a id="a-EV"></a>分别此间、<a id="a-EW"></a>彼间等，<a id="a-EX"></a>假名为方。<a id="a-EY"></a>日出处是则东方，<a id="a-EZ"></a>日没处是则西方，<a id="a-Ea"></a>如是等是方相。<a id="a-Eb"></a>是方自然常有故，<a id="a-Ec"></a>非因缘生；<a id="a-Ed"></a>亦不先无今有，<a id="a-Ee"></a>今有后无，<a id="a-Ef"></a>故非作法；<a id="a-Eg"></a>非现前知故，<a id="a-Eh"></a>是微细法。</p>
  <p id="aEi">问曰：<a id="a-Ej"></a>方若如是，<a id="a-Ek"></a>云何可破？</p>
  <p id="aEl">答曰：<a id="a-Em"></a>汝不闻我先说，<a id="a-En"></a>以世俗谛故有，<a id="a-Eo"></a>第一义故破。<a id="a-Ep"></a>以俗谛有故，<a id="a-Eq"></a>不堕断灭中；<a id="a-Er"></a>第一义破故，<a id="a-Es"></a>不堕常中。<a id="a-Et"></a>是名略说大空义。</p>
  <p id="aEu">问曰：<a id="a-Ev"></a>第一义空亦能破无作法、<a id="a-Ew"></a>无因缘法、<a id="a-Ex"></a>细微法，<a id="a-Ey"></a>何以不言大空？</p>
  <p id="aEz">答曰：<a id="a-F0"></a>前已得大名，<a id="a-F1"></a>故不名为大。<a id="a-F2"></a>今第一义名虽异，<a id="a-F3"></a>义实为大。<a id="a-F4"></a>出世间以涅槃为大，<a id="a-F5"></a>世间以方为大，<a id="a-F6"></a>以是故第一义亦是大空。</p>
  <p id="aF7">复次，<a id="a-F8"></a>破恶时大邪见故，<a id="a-F9"></a>名为大空。<a id="a-FA"></a>如行者以慈心缘东方一国土众生，<a id="a-FB"></a>复缘一国土众生，<a id="a-FC"></a>如是展转缘时，<a id="a-FD"></a>若谓尽缘东方国土，<a id="a-FE"></a>则堕边见；<a id="a-FF"></a>若谓未尽，<a id="a-FG"></a>则堕无边见；<a id="a-FH"></a>生是二见故，<a id="a-FI"></a>即失慈心。<a id="a-FJ"></a>若以方空破是东方，<a id="a-FK"></a>则灭有边、<a id="a-FL"></a>无边见；<a id="a-FM"></a>若不以方空破东方者，<a id="a-FN"></a>则随东方心，<a id="a-FO"></a>随心不已，<a id="a-FP"></a>慈心则灭，<a id="a-FQ"></a>邪心则生。<a id="a-FR"></a>譬如大海潮时，<a id="a-FS"></a>至其常限，<a id="a-FT"></a>水则旋还；<a id="a-FU"></a>鱼若不还，<a id="a-FV"></a>则漂在露地，<a id="a-FW"></a>有诸苦患；<a id="a-FX"></a>若鱼有智，<a id="a-FY"></a>则随水还，<a id="a-FZ"></a>永得安隐。<a id="a-Fa"></a>行者如是，<a id="a-Fb"></a>若随心不还，<a id="a-Fc"></a>则漂在邪见；<a id="a-Fd"></a>若随心还，<a id="a-Fe"></a>不失慈心。<a id="a-Ff"></a>如是破恶时大邪见故，<a id="a-Fg"></a>名为大空。</p>
  <p id="aFh">第一义空者，<a id="a-Fi"></a>第一义名诸法实相，<a id="a-Fj"></a>不破不坏故，<a id="a-Fk"></a>是诸法实相亦空。<a id="a-Fl"></a>何以故？<a id="a-Fm"></a>无受无著故。<a id="a-Fn"></a>若诸法实相有者，<a id="a-Fo"></a>应受应著，<a id="a-Fp"></a>以无实故，<a id="a-Fq"></a>不受不著；<a id="a-Fr"></a>若受著者，<a id="a-Fs"></a>即是虚诳。</p>
  <p id="aFt">复次，<a id="a-Fu"></a>诸法中第一法，<a id="a-Fv"></a>名为涅槃。<a id="a-Fw"></a>如阿毗昙中说：<a id="a-Fx"></a>云何有上法？<a id="a-Fy"></a>一切有为法及虚空，<a id="a-Fz"></a>非智缘尽。<a id="a-G0"></a>云何无上法？<a id="a-G1"></a>智缘尽。<a id="a-G2"></a>智缘尽即是涅槃，<a id="a-G3"></a>涅槃中亦无涅槃相，<a id="a-G4"></a>涅槃空是第一义空。</p>
  <p id="aG5">问曰：<a id="a-G6"></a>若涅槃空无相，<a id="a-G7"></a>云何圣人乘三种乘入涅槃？<a id="a-G8"></a>又一切佛法，<a id="a-G9"></a>皆为涅槃故说。<a id="a-GA"></a>譬如众流，<a id="a-GB"></a>皆入于海。</p>
  <p id="aGC">答曰：<a id="a-GD"></a>有涅槃，<a id="a-GE"></a>是第一宝无上法。<a id="a-GF"></a>是有二种：<a id="a-GG"></a>一、<a id="a-GH"></a>有余涅槃，<a id="a-GI"></a>二、<a id="a-GJ"></a>无余涅槃。<a id="a-GK"></a>爱等诸烦恼断，<a id="a-GL"></a>是名有余涅槃；<a id="a-GM"></a>圣人今世所受五众尽，<a id="a-GN"></a>更不复受，<a id="a-GO"></a>是名无余涅槃。<a id="a-GP"></a>不得言涅槃无，<a id="a-GQ"></a>以众生闻涅槃名生邪见，<a id="a-GR"></a>著涅槃音声而作戏论若有若无，<a id="a-GS"></a>以破著故，<a id="a-GT"></a>说涅槃空。<a id="a-GU"></a>若人著有，<a id="a-GV"></a>是著世间；<a id="a-GW"></a>若著无，<a id="a-GX"></a>则著涅槃。<a id="a-GY"></a>破是凡人所著涅槃，<a id="a-GZ"></a>不破圣人所得。<a id="a-Ga"></a>何以故？<a id="a-Gb"></a>圣人于一切法中不取相故。</p>
  <p id="aGc">复次，<a id="a-Gd"></a>爱等诸烦恼，<a id="a-Ge"></a>假名为缚；<a id="a-Gf"></a>若修道，<a id="a-Gg"></a>解是缚，<a id="a-Gh"></a>得解脱，<a id="a-Gi"></a>即名涅槃；<a id="a-Gj"></a>更无有法名为涅槃。<a id="a-Gk"></a>如人被械得脱，<a id="a-Gl"></a>而作戏论：<a id="a-Gm"></a>“是械，<a id="a-Gn"></a>是脚，<a id="a-Go"></a>何者是解脱？<a id="a-Gp"></a>”是人可笑，<a id="a-Gq"></a>于脚械外更求解脱！<a id="a-Gr"></a>众生亦如是，<a id="a-Gs"></a>离五众械更求解脱法。</p>
  <p id="aGt">复次，<a id="a-Gu"></a>一切法不离第一义，<a id="a-Gv"></a>第一义不离诸法实相；<a id="a-Gw"></a>能使诸法实相空，<a id="a-Gx"></a>名为第一义空。<a id="a-Gy"></a>如是等种种，<a id="a-Gz"></a>名为第一义空。</p>
  <p id="aH0">有为空、<a id="a-H1"></a>无为空者，<a id="a-H2"></a>有为法，<a id="a-H3"></a>名因缘和合生，<a id="a-H4"></a>所谓五众、<a id="a-H5"></a>十二入、<a id="a-H6"></a>十八界等。<a id="a-H7"></a>无为法，<a id="a-H8"></a>名无因缘，<a id="a-H9"></a>常不生不灭如虚空。<a id="a-HA"></a>今有为法二因缘故空：<a id="a-HB"></a>一者、<a id="a-HC"></a>无我、<a id="a-HD"></a>无我所及常相，<a id="a-HE"></a>不变异不可得故空；<a id="a-HF"></a>二者、<a id="a-HG"></a>有为法有为法相空，<a id="a-HH"></a>不生不灭，<a id="a-HI"></a>无所有故。</p>
  <p id="aHJ">问曰：<a id="a-HK"></a>我、<a id="a-HL"></a>我所及常相不可得故应空，<a id="a-HM"></a>云何言有为法有为法相空？</p>
  <p id="aHN">答曰：<a id="a-HO"></a>若无众生，<a id="a-HP"></a>法无所依。<a id="a-HQ"></a>又无常故无住时，<a id="a-HR"></a>无住时故不可得知，<a id="a-HS"></a>是故法亦空。</p>
  <p id="aHT">问曰：<a id="a-HU"></a>有为法中，<a id="a-HV"></a>常相不可得。<a id="a-HW"></a>不可得者，<a id="a-HX"></a>为是众生空，<a id="a-HY"></a>为是法空？</p>
  <p id="aHZ">答曰：<a id="a-Ha"></a>有人言：<a id="a-Hb"></a>“我心颠倒，<a id="a-Hc"></a>故计我为常。<a id="a-Hd"></a>”是常空，<a id="a-He"></a>则入众生空。<a id="a-Hf"></a>有人言：<a id="a-Hg"></a>“以心为常。<a id="a-Hh"></a>如梵天王说：<a id="a-Hi"></a>是四大，<a id="a-Hj"></a>四大造色悉皆无常，<a id="a-Hk"></a>心意识是常。<a id="a-Hl"></a>”是常空，<a id="a-Hm"></a>则入法空。<a id="a-Hn"></a>或有人言：<a id="a-Ho"></a>“五众即是常，<a id="a-Hp"></a>如色众虽复变化而亦不灭，<a id="a-Hq"></a>余众如心说。<a id="a-Hr"></a>”五众空，<a id="a-Hs"></a>即是法空。<a id="a-Ht"></a>是故常空，<a id="a-Hu"></a>亦入法空中。</p>
  <p id="aHv">复次，<a id="a-Hw"></a>有为法、<a id="a-Hx"></a>无为法空者，<a id="a-Hy"></a>行者观有为法、<a id="a-Hz"></a>无为法实相，<a id="a-I0"></a>无有作者，<a id="a-I1"></a>因缘和合故有，<a id="a-I2"></a>皆是虚妄，<a id="a-I3"></a>从忆想分别生。<a id="a-I4"></a>不在内，<a id="a-I5"></a>不在外，<a id="a-I6"></a>不在两中间。<a id="a-I7"></a>凡夫颠倒见故有，<a id="a-I8"></a>智者于有为法不得其相，<a id="a-I9"></a>知但假名，<a id="a-IA"></a>以此假名导引凡夫；<a id="a-IB"></a>知其虚诳无实，<a id="a-IC"></a>无生无作，<a id="a-ID"></a>心无所著。</p>
  <p id="aIE">复次，<a id="a-IF"></a>诸贤圣人，<a id="a-IG"></a>不缘有为法而得道果，<a id="a-IH"></a>以观有为法空故，<a id="a-II"></a>于有为法心不系著故。</p>
  <p id="aIJ">复次，<a id="a-IK"></a>离有为则无无为。<a id="a-IL"></a>所以者何？<a id="a-IM"></a>有为法实相即是无为，<a id="a-IN"></a>无为相者则非有为，<a id="a-IO"></a>但为众生颠倒故分别说。<a id="a-IP"></a>有为相者，<a id="a-IQ"></a>生、<a id="a-IR"></a>灭、<a id="a-IS"></a>住、<a id="a-IT"></a>异；<a id="a-IU"></a>无为相者，<a id="a-IV"></a>不生、<a id="a-IW"></a>不灭、<a id="a-IX"></a>不住、<a id="a-IY"></a>不异，<a id="a-IZ"></a>是为入佛法之初门。<a id="a-Ia"></a>若无为法有相者，<a id="a-Ib"></a>则是有为。<a id="a-Ic"></a>有为法生相者，<a id="a-Id"></a>则是集谛；<a id="a-Ie"></a>灭相者则是尽谛；<a id="a-If"></a>若不集则不作，<a id="a-Ig"></a>若不作则无灭，<a id="a-Ih"></a>是名无为法如实相。<a id="a-Ii"></a>若得是诸法实相，<a id="a-Ij"></a>则不复堕生、<a id="a-Ik"></a>灭、<a id="a-Il"></a>住、<a id="a-Im"></a>异相中。<a id="a-In"></a>是时不见有为法与无为法合，<a id="a-Io"></a>不见无为法与有为法合，<a id="a-Ip"></a>于有为法、<a id="a-Iq"></a>无为法不取相，<a id="a-Ir"></a>是为无为法。<a id="a-Is"></a>所以者何？<a id="a-It"></a>若分别有为法、<a id="a-Iu"></a>无为法，<a id="a-Iv"></a>则于有为、<a id="a-Iw"></a>无为而有碍。<a id="a-Ix"></a>若断诸忆想分别，<a id="a-Iy"></a>灭诸缘；<a id="a-Iz"></a>以无缘实智，<a id="a-J0"></a>不堕生数中，<a id="a-J1"></a>则得安隐常乐涅槃。</p>
  <p id="aJ2">问曰：<a id="a-J3"></a>前五空皆别说，<a id="a-J4"></a>今有为、<a id="a-J5"></a>无为空，<a id="a-J6"></a>何以合说？</p>
  <p id="aJ7">答曰：<a id="a-J8"></a>有为、<a id="a-J9"></a>无为法，<a id="a-JA"></a>相待而有，<a id="a-JB"></a>若除有为则无无为，<a id="a-JC"></a>若除无为则无有为，<a id="a-JD"></a>是二法摄一切法。<a id="a-JE"></a>行者观有为法无常、<a id="a-JF"></a>苦、<a id="a-JG"></a>空等过，<a id="a-JH"></a>知无为法所益处广，<a id="a-JI"></a>是故二事合说。</p>
  <p id="aJJ">问曰：<a id="a-JK"></a>有为法，<a id="a-JL"></a>因缘和合生，<a id="a-JM"></a>无自性故空，<a id="a-JN"></a>此则可尔；<a id="a-JO"></a>无为法非因缘生法，<a id="a-JP"></a>无破无坏，<a id="a-JQ"></a>常若虚空，<a id="a-JR"></a>云何空？</p>
  <p id="aJS">答曰：<a id="a-JT"></a>如先说，<a id="a-JU"></a>若除有为则无无为，<a id="a-JV"></a>有为实相即是无为。<a id="a-JW"></a>如有为空，<a id="a-JX"></a>无为亦空，<a id="a-JY"></a>以二事不异故。</p>
  <p id="aJZ">复次，<a id="a-Ja"></a>有人闻有为法过罪，<a id="a-Jb"></a>而著无为法，<a id="a-Jc"></a>以著故生诸结使。<a id="a-Jd"></a>如阿毗昙中说：<a id="a-Je"></a>八十九有为法缘，<a id="a-Jf"></a>六无为法缘，<a id="a-Jg"></a>三当分别：<a id="a-Jh"></a>欲界系，<a id="a-Ji"></a>尽谛所断无明使，<a id="a-Jj"></a>或有为缘，<a id="a-Jk"></a>或无为缘。<a id="a-Jl"></a>何者有为缘？<a id="a-Jm"></a>尽谛所断有为法缘使相应无明使。<a id="a-Jn"></a>何者无为缘？<a id="a-Jo"></a>尽谛所断有为法缘使不相应无明使。<a id="a-Jp"></a>色、<a id="a-Jq"></a>无色界无明，<a id="a-Jr"></a>亦如是。<a id="a-Js"></a>以此结使故，<a id="a-Jt"></a>能起不善业，<a id="a-Ju"></a>不善业故堕三恶道，<a id="a-Jv"></a>是故言无为法空。<a id="a-Jw"></a>无为缘使：<a id="a-Jx"></a>疑、<a id="a-Jy"></a>邪见、<a id="a-Jz"></a>无明。<a id="a-K0"></a>疑者，<a id="a-K1"></a>于涅槃法中，<a id="a-K2"></a>有耶无耶？<a id="a-K3"></a>邪见者，<a id="a-K4"></a>若生心言定无涅槃。<a id="a-K5"></a>是邪疑相应无明，<a id="a-K6"></a>及独无明，<a id="a-K7"></a>合为无明使。</p>
  <p id="aK8">问曰：<a id="a-K9"></a>若云无为法空，<a id="a-KA"></a>与邪见何异？</p>
  <p id="aKB">答曰：<a id="a-KC"></a>邪见人不信涅槃，<a id="a-KD"></a>然后生心言定无涅槃法；<a id="a-KE"></a>无为空者，<a id="a-KF"></a>破取涅槃相，<a id="a-KG"></a>是为异。</p>
  <p id="aKH">复次，<a id="a-KI"></a>若人舍有为著无为，<a id="a-KJ"></a>以著故，<a id="a-KK"></a>无为即成有为。<a id="a-KL"></a>以是故，<a id="a-KM"></a>虽破无为而非邪见，<a id="a-KN"></a>是名有为、<a id="a-KO"></a>无为空。</p>
  <p id="aKP">毕竟空者，<a id="a-KQ"></a>以有为空、<a id="a-KR"></a>无为空，<a id="a-KS"></a>破诸法无有遗余，<a id="a-KT"></a>是名毕竟空。<a id="a-KU"></a>如漏尽阿罗汉，<a id="a-KV"></a>名毕竟清净，<a id="a-KW"></a>阿那含乃至离无所有处欲，<a id="a-KX"></a>不名毕竟清净。<a id="a-KY"></a>此亦如是，<a id="a-KZ"></a>内空、<a id="a-Ka"></a>外空、<a id="a-Kb"></a>内外空、<a id="a-Kc"></a>十方空、<a id="a-Kd"></a>第一义空、<a id="a-Ke"></a>有为空、<a id="a-Kf"></a>无为空，<a id="a-Kg"></a>更无有余不空法，<a id="a-Kh"></a>是名毕竟空。</p>
  <p id="aKi">复次，<a id="a-Kj"></a>若人七世、<a id="a-Kk"></a>百千万亿无量世贵族，<a id="a-Kl"></a>是名毕竟贵，<a id="a-Km"></a>不以一世、<a id="a-Kn"></a>二三世贵族为真贵也。<a id="a-Ko"></a>毕竟空亦如是，<a id="a-Kp"></a>从本已来，<a id="a-Kq"></a>因缘无有定实不空者。<a id="a-Kr"></a>有人言：<a id="a-Ks"></a>“今虽空，<a id="a-Kt"></a>最初不空。<a id="a-Ku"></a>”如天造物始，<a id="a-Kv"></a>及冥初微尘，<a id="a-Kw"></a>是等皆空。<a id="a-Kx"></a>何以故？<a id="a-Ky"></a>果无常，<a id="a-Kz"></a>因亦无常。<a id="a-L0"></a>如虚空不作果，<a id="a-L1"></a>亦不作因；<a id="a-L2"></a>天及微尘等，<a id="a-L3"></a>亦应如是，<a id="a-L4"></a>若是常，<a id="a-L5"></a>不应生无常。<a id="a-L6"></a>若过去无定相，<a id="a-L7"></a>未来、<a id="a-L8"></a>现在世亦如是；<a id="a-L9"></a>于三世中无有一法定实不空者，<a id="a-LA"></a>是名毕竟空。</p>
  <p id="aLB">问曰：<a id="a-LC"></a>若三世都空，<a id="a-LD"></a>乃至微尘及一念无所有者，<a id="a-LE"></a>则是大可畏处！<a id="a-LF"></a>诸智慧人以禅定乐故舍世间乐，<a id="a-LG"></a>以涅槃乐故舍禅定乐；<a id="a-LH"></a>今毕竟空中乃至无有涅槃，<a id="a-LI"></a>依止何法得舍涅槃？</p>
  <p id="aLJ">答曰：<a id="a-LK"></a>有著吾我人，<a id="a-LL"></a>以一、<a id="a-LM"></a>异相分别诸法，<a id="a-LN"></a>如是之人，<a id="a-LO"></a>则以为畏。<a id="a-LP"></a>如佛说：<a id="a-LQ"></a>“凡夫人大惊怖处，<a id="a-LR"></a>所谓无我、<a id="a-LS"></a>无我所。<a id="a-LT"></a>”</p>
  <p id="aLU">复次，<a id="a-LV"></a>有为法有三世，<a id="a-LW"></a>以有漏法故生著处。<a id="a-LX"></a>涅槃名一切爱著断，<a id="a-LY"></a>云何于涅槃而求舍离？</p>
  <p id="aLZ">复次，<a id="a-La"></a>如比丘破四重禁，<a id="a-Lb"></a>是名毕竟破戒，<a id="a-Lc"></a>不任得道！<a id="a-Ld"></a>又如作五逆罪，<a id="a-Le"></a>毕竟闭三善道！<a id="a-Lf"></a>若取声闻证者，<a id="a-Lg"></a>毕竟不得作佛。<a id="a-Lh"></a>毕竟空亦如是，<a id="a-Li"></a>于一切法毕竟空，<a id="a-Lj"></a>无复有余。</p>
  <p id="aLk">问曰：<a id="a-Ll"></a>一切法毕竟空，<a id="a-Lm"></a>是事不然！<a id="a-Ln"></a>何以故？<a id="a-Lo"></a>三世十方诸法，<a id="a-Lp"></a>乃至法相、<a id="a-Lq"></a>法住，<a id="a-Lr"></a>必应有实。<a id="a-Ls"></a>以有一法实故，<a id="a-Lt"></a>余法为虚妄；<a id="a-Lu"></a>若无一法实者，<a id="a-Lv"></a>亦不应有诸虚妄法是毕竟空。</p>
  <p id="aLw">答曰：<a id="a-Lx"></a>无有乃至一法实者。<a id="a-Ly"></a>何以故？<a id="a-Lz"></a>若有乃至一法实者，<a id="a-M0"></a>是法应若有为、<a id="a-M1"></a>若无为。<a id="a-M2"></a>若是有为，<a id="a-M3"></a>有为空中已破；<a id="a-M4"></a>若是无为，<a id="a-M5"></a>无为空中亦破。<a id="a-M6"></a>如是世间、<a id="a-M7"></a>出世间：<a id="a-M8"></a>若世间，<a id="a-M9"></a>内空、<a id="a-MA"></a>外空、<a id="a-MB"></a>内外空、<a id="a-MC"></a>大空已破；<a id="a-MD"></a>若出世间，<a id="a-ME"></a>第一义空已破。<a id="a-MF"></a>色法、<a id="a-MG"></a>无色法，<a id="a-MH"></a>有漏、<a id="a-MI"></a>无漏法等，<a id="a-MJ"></a>亦如是。</p>
  <p id="aMK">复次，<a id="a-ML"></a>一切法皆毕竟空，<a id="a-MM"></a>是毕竟空亦空；<a id="a-MN"></a>空无有法故，<a id="a-MO"></a>亦无虚实相待。</p>
  <p id="aMP">复次，<a id="a-MQ"></a>毕竟空者，<a id="a-MR"></a>破一切法令无遗余，<a id="a-MS"></a>故名毕竟空；<a id="a-MT"></a>若小有遗余，<a id="a-MU"></a>不名毕竟。<a id="a-MV"></a>若言相待故应有，<a id="a-MW"></a>是事不然！</p>
  <p id="aMX">问曰：<a id="a-MY"></a>诸法不尽空。<a id="a-MZ"></a>何以故？<a id="a-Ma"></a>因缘所生法空、<a id="a-Mb"></a>而因缘不空。<a id="a-Mc"></a>譬如梁椽因缘和合，<a id="a-Md"></a>故名舍，<a id="a-Me"></a>舍空而梁椽不应空！</p>
  <p id="aMf">答曰：<a id="a-Mg"></a>因缘亦空，<a id="a-Mh"></a>因缘不定故。<a id="a-Mi"></a>譬如父子，<a id="a-Mj"></a>父生故名为子，<a id="a-Mk"></a>生子故名为父。</p>
  <p id="aMl">复次，<a id="a-Mm"></a>最后因缘，<a id="a-Mn"></a>无依止故；<a id="a-Mo"></a>如山河、<a id="a-Mp"></a>树木、<a id="a-Mq"></a>众生之类，<a id="a-Mr"></a>皆依止地，<a id="a-Ms"></a>地依止水，<a id="a-Mt"></a>水依止风，<a id="a-Mu"></a>风依止虚空，<a id="a-Mv"></a>虚空无所依止。<a id="a-Mw"></a>若本无所依止，<a id="a-Mx"></a>末亦无所依止；<a id="a-My"></a>以是故，<a id="a-Mz"></a>当知一切法毕竟空。</p>
  <p id="aN0">问曰：<a id="a-N1"></a>不然，<a id="a-N2"></a>诸法应有根本。<a id="a-N3"></a>如神通有所变化，<a id="a-N4"></a>所化虽虚，<a id="a-N5"></a>而化主不空！</p>
  <p id="aN6">答曰：<a id="a-N7"></a>凡夫人见所化物不久故谓之为空，<a id="a-N8"></a>化主久故谓之为实；<a id="a-N9"></a>圣人见化主复从前世业因缘和合生，<a id="a-NA"></a>今世复集诸善法得神通力，<a id="a-NB"></a>故能作化。<a id="a-NC"></a>如般若波罗蜜后品中说，<a id="a-ND"></a>有三种变化：<a id="a-NE"></a>烦恼变化、<a id="a-NF"></a>业变化、<a id="a-NG"></a>法变化（法法身也）。<a id="a-NH"></a>是故知化主亦空。</p>
  <p id="aNI">问曰：<a id="a-NJ"></a>诸不牢固者，<a id="a-NK"></a>不实故应空；<a id="a-NL"></a>诸牢固物及实法，<a id="a-NM"></a>不应空。<a id="a-NN"></a>如大地、<a id="a-NO"></a>须弥山、<a id="a-NP"></a>大海水、<a id="a-NQ"></a>日、<a id="a-NR"></a>月、<a id="a-NS"></a>金刚等色实法，<a id="a-NT"></a>牢固故不应空。<a id="a-NU"></a>所以者何？<a id="a-NV"></a>地及须弥常住竟劫；<a id="a-NW"></a>众川有竭，<a id="a-NX"></a>海则常满；<a id="a-NY"></a>日月周天，<a id="a-NZ"></a>无有穷极。<a id="a-Na"></a>又如凡人所见，<a id="a-Nb"></a>虚妄不真，<a id="a-Nc"></a>故应空；<a id="a-Nd"></a>圣人所得，<a id="a-Ne"></a>如及法性、<a id="a-Nf"></a>真际、<a id="a-Ng"></a>涅槃相，<a id="a-Nh"></a>应是实法，<a id="a-Ni"></a>云何言毕竟皆空？</p>
  <p id="aNj">复次，<a id="a-Nk"></a>有为法因缘生，<a id="a-Nl"></a>故不实；<a id="a-Nm"></a>无为法不从因缘生，<a id="a-Nn"></a>故应实，<a id="a-No"></a>复云何言毕竟空？</p>
  <p id="aNp">答曰：<a id="a-Nq"></a>坚固不坚固不定，<a id="a-Nr"></a>故皆空。<a id="a-Ns"></a>所以者何？<a id="a-Nt"></a>有人以此为坚固，<a id="a-Nu"></a>有人以此为不坚固。<a id="a-Nv"></a>如人以金刚为牢固；<a id="a-Nw"></a>帝释手执，<a id="a-Nx"></a>如人捉杖，<a id="a-Ny"></a>不以为牢固。<a id="a-Nz"></a>又不知破金刚因缘，<a id="a-O0"></a>故以为牢固；<a id="a-O1"></a>若知著龟骨上，<a id="a-O2"></a>以山羊角打破，<a id="a-O3"></a>则知不牢固。<a id="a-O4"></a>如七尺之身，<a id="a-O5"></a>以大海为深；<a id="a-O6"></a>罗睺阿修罗王立大海中，<a id="a-O7"></a>膝出水上；<a id="a-O8"></a>以两手隐须弥顶，<a id="a-O9"></a>下向观忉利天善见城，<a id="a-OA"></a>此则以海水为浅。<a id="a-OB"></a>若短寿人以地为常久牢固，<a id="a-OC"></a>长寿者见地无常不牢固。<a id="a-OD"></a>如佛说七日喻经，<a id="a-OE"></a>佛告诸比丘：<a id="a-OF"></a>“一切有为法，<a id="a-OG"></a>无常变异，<a id="a-OH"></a>皆归磨灭。<a id="a-OI"></a>劫欲尽时，<a id="a-OJ"></a>大旱积久，<a id="a-OK"></a>药草树木，<a id="a-OL"></a>皆悉焦枯。<a id="a-OM"></a>有第二日出，<a id="a-ON"></a>诸小流水，<a id="a-OO"></a>皆悉干竭。<a id="a-OP"></a>第三日出，<a id="a-OQ"></a>大河流水，<a id="a-OR"></a>亦都涸尽。<a id="a-OS"></a>第四日出，<a id="a-OT"></a>阎浮提中四大河及阿那婆达多池，<a id="a-OU"></a>皆亦空竭。<a id="a-OV"></a>第五日出，<a id="a-OW"></a>大海干涸。<a id="a-OX"></a>第六日出，<a id="a-OY"></a>大地、<a id="a-OZ"></a>须弥山等，<a id="a-Oa"></a>皆悉烟出，<a id="a-Ob"></a>如陶烧器。<a id="a-Oc"></a>第七日出，<a id="a-Od"></a>悉皆炽然，<a id="a-Oe"></a>无复烟气；<a id="a-Of"></a>地及须弥乃至梵天，<a id="a-Og"></a>火皆燃满。<a id="a-Oh"></a>尔时，<a id="a-Oi"></a>新生光音天者，<a id="a-Oj"></a>见火怖畏言：<a id="a-Ok"></a>‘既烧梵宫，<a id="a-Ol"></a>将无至此？<a id="a-Om"></a>’先生诸天慰喻后生天言：<a id="a-On"></a>‘曾已有此，<a id="a-Oo"></a>正烧梵宫，<a id="a-Op"></a>于彼而灭，<a id="a-Oq"></a>不来至此。<a id="a-Or"></a>’烧三千大千世界已，<a id="a-Os"></a>无复灰炭！<a id="a-Ot"></a>”佛语比丘：<a id="a-Ou"></a>“如此大事，<a id="a-Ov"></a>谁信之者？<a id="a-Ow"></a>唯有眼见，<a id="a-Ox"></a>乃能信耳！<a id="a-Oy"></a>又比丘，<a id="a-Oz"></a>过去时，<a id="a-P0"></a>须涅多罗外道师，<a id="a-P1"></a>离欲行四梵行，<a id="a-P2"></a>无量弟子亦得离欲。<a id="a-P3"></a>须涅多罗作是念：<a id="a-P4"></a>‘我不应与弟子同生一处，<a id="a-P5"></a>今当深修慈心。<a id="a-P6"></a>’此人以深思慈故，<a id="a-P7"></a>生光音天。<a id="a-P8"></a>”佛言：<a id="a-P9"></a>“须涅多罗者，<a id="a-PA"></a>我身是也；<a id="a-PB"></a>我是时眼见此事。<a id="a-PC"></a>以是故，<a id="a-PD"></a>当知牢固实物，<a id="a-PE"></a>皆悉归灭！<a id="a-PF"></a>”</p>
  <p id="aPG">问曰：<a id="a-PH"></a>汝说毕竟空，<a id="a-PI"></a>何以说无常事？<a id="a-PJ"></a>毕竟空今即是空，<a id="a-PK"></a>无常今有后空！</p>
  <p id="aPL">答曰：<a id="a-PM"></a>无常则是空之初门。<a id="a-PN"></a>若谛了无常，<a id="a-PO"></a>诸法则空。<a id="a-PP"></a>以是故，<a id="a-PQ"></a>圣人初以四行观世间无常；<a id="a-PR"></a>若见所著物无常，<a id="a-PS"></a>无常则能生苦，<a id="a-PT"></a>苦故心生厌离。<a id="a-PU"></a>若无常、<a id="a-PV"></a>空相，<a id="a-PW"></a>则不可取，<a id="a-PX"></a>如幻如化，<a id="a-PY"></a>是名为空。<a id="a-PZ"></a>外物既空，<a id="a-Pa"></a>内主亦空，<a id="a-Pb"></a>是名无我。</p>
  <p id="aPc">复次，<a id="a-Pd"></a>毕竟空是为真空。<a id="a-Pe"></a>有二种众生：<a id="a-Pf"></a>一、<a id="a-Pg"></a>多习爱，<a id="a-Ph"></a>二、<a id="a-Pi"></a>多习见。<a id="a-Pj"></a>爱多者，<a id="a-Pk"></a>喜生著，<a id="a-Pl"></a>以所著无常，<a id="a-Pm"></a>故生忧苦。<a id="a-Pn"></a>为是人说：<a id="a-Po"></a>“汝所著物无常坏故，<a id="a-Pp"></a>汝则为之生苦。<a id="a-Pq"></a>若此所著物生苦者，<a id="a-Pr"></a>不应生著！<a id="a-Ps"></a>”是名说无作解脱门。<a id="a-Pt"></a>见多者，<a id="a-Pu"></a>为分别诸法，<a id="a-Pv"></a>以不知实故而著邪见；<a id="a-Pw"></a>为是人故直说诸法毕竟空。</p>
  <p id="aPx">复次，<a id="a-Py"></a>若有所说，<a id="a-Pz"></a>皆是可破，<a id="a-Q0"></a>可破故空；<a id="a-Q1"></a>所见既空，<a id="a-Q2"></a>见主亦空，<a id="a-Q3"></a>是名毕竟空。<a id="a-Q4"></a>汝言圣人所得法应实者，<a id="a-Q5"></a>以圣人法能灭三毒，<a id="a-Q6"></a>非颠倒虚诳，<a id="a-Q7"></a>能令众生离老病死苦，<a id="a-Q8"></a>得至涅槃。<a id="a-Q9"></a>是虽名实，<a id="a-QA"></a>皆从因缘和合生故，<a id="a-QB"></a>先无今有、<a id="a-QC"></a>今有后无故，<a id="a-QD"></a>不可受、<a id="a-QE"></a>不可著故，<a id="a-QF"></a>亦空非实。<a id="a-QG"></a>如佛说筏喻经：<a id="a-QH"></a>善法尚应舍，<a id="a-QI"></a>何况不善！</p>
  <p id="aQJ">复次，<a id="a-QK"></a>圣人有为无漏法，<a id="a-QL"></a>从有漏法缘生；<a id="a-QM"></a>有漏法虚妄不实缘所生法，<a id="a-QN"></a>云何为实？<a id="a-QO"></a>离有为法，<a id="a-QP"></a>无无为法。<a id="a-QQ"></a>如先说：<a id="a-QR"></a>有为法实相，<a id="a-QS"></a>即是无为法。<a id="a-QT"></a>以是故，<a id="a-QU"></a>一切法毕竟不可得故，<a id="a-QV"></a>名为毕竟空。</p>
  <p id="aQW">无始空者，<a id="a-QX"></a>世间若众生、<a id="a-QY"></a>若法，<a id="a-QZ"></a>皆无有始。<a id="a-Qa"></a>如今生从前世因缘有，<a id="a-Qb"></a>前世复从前世有，<a id="a-Qc"></a>如是展转，<a id="a-Qd"></a>无有众生始。<a id="a-Qe"></a>法亦如是。<a id="a-Qf"></a>何以故？<a id="a-Qg"></a>若先生后死，<a id="a-Qh"></a>则不从死故生，<a id="a-Qi"></a>生亦无死；<a id="a-Qj"></a>若先死后有生，<a id="a-Qk"></a>则无因无缘，<a id="a-Ql"></a>亦不生而有死，<a id="a-Qm"></a>以是故，<a id="a-Qn"></a>一切法则无有始。<a id="a-Qo"></a>如经中说，<a id="a-Qp"></a>佛语诸比丘：<a id="a-Qq"></a>“众生无有始，<a id="a-Qr"></a>无明覆，<a id="a-Qs"></a>爱所系，<a id="a-Qt"></a>往来生死，<a id="a-Qu"></a>始不可得。<a id="a-Qv"></a>”破是无始法，<a id="a-Qw"></a>故名为无始空。</p>
  <p id="aQx">问曰：<a id="a-Qy"></a>无始是实，<a id="a-Qz"></a>不应破。<a id="a-R0"></a>何以故？<a id="a-R1"></a>若众生及法有始者，<a id="a-R2"></a>即堕边见，<a id="a-R3"></a>亦堕无因见。<a id="a-R4"></a>远离如是等过，<a id="a-R5"></a>故应说众生及法无始；<a id="a-R6"></a>今以无始空破是无始，<a id="a-R7"></a>则还堕有始见。</p>
  <p id="aR8">答曰：<a id="a-R9"></a>今以无始空破无始见，<a id="a-RA"></a>又不堕有始见。<a id="a-RB"></a>譬如救人于火，<a id="a-RC"></a>不应著深水中。<a id="a-RD"></a>今破是无始，<a id="a-RE"></a>亦不著有始中，<a id="a-RF"></a>是则行于中道！</p>
  <p id="aRG">问曰：<a id="a-RH"></a>云何破无始？</p>
  <p id="aRI">答曰：<a id="a-RJ"></a>以无穷故，<a id="a-RK"></a>若无穷则无后，<a id="a-RL"></a>无穷无后，<a id="a-RM"></a>则亦无中。<a id="a-RN"></a>若无始，<a id="a-RO"></a>则为破一切智人。<a id="a-RP"></a>所以者何？<a id="a-RQ"></a>若世间无穷，<a id="a-RR"></a>则不知其始，<a id="a-RS"></a>不知始故，<a id="a-RT"></a>则无一切智人；<a id="a-RU"></a>若有一切智人，<a id="a-RV"></a>不名无始！</p>
  <p id="aRW">复次，<a id="a-RX"></a>若取众生相，<a id="a-RY"></a>又取诸法一相、<a id="a-RZ"></a>异相，<a id="a-Ra"></a>以此一、<a id="a-Rb"></a>异相，<a id="a-Rc"></a>从今世推前世，<a id="a-Rd"></a>从前世复推前世；<a id="a-Re"></a>如是展转，<a id="a-Rf"></a>众生及法始不可得，<a id="a-Rg"></a>则生无始见。<a id="a-Rh"></a>是见虚妄，<a id="a-Ri"></a>以一、<a id="a-Rj"></a>异为本，<a id="a-Rk"></a>是故应破。<a id="a-Rl"></a>如有为空破有为法，<a id="a-Rm"></a>是有为空即复为患；<a id="a-Rn"></a>复以无为空破无为法。<a id="a-Ro"></a>今以无始破有始，<a id="a-Rp"></a>无始即复为患；<a id="a-Rq"></a>复以无始空破是无始，<a id="a-Rr"></a>是名无始空。</p>
  <p id="aRs">问曰：<a id="a-Rt"></a>若尔者，<a id="a-Ru"></a>佛何以说众生往来生死，<a id="a-Rv"></a>本际不可得？</p>
  <p id="aRw">答曰：<a id="a-Rx"></a>欲令众生知久远已来，<a id="a-Ry"></a>往来生死为大苦，<a id="a-Rz"></a>生厌患心。<a id="a-S0"></a>如经说：<a id="a-S1"></a>一人在世间，<a id="a-S2"></a>计一劫中受身被害时，<a id="a-S3"></a>聚集诸血，<a id="a-S4"></a>多于海水；<a id="a-S5"></a>啼泣出泪，<a id="a-S6"></a>及饮母乳，<a id="a-S7"></a>皆亦如是。<a id="a-S8"></a>积集身骨，<a id="a-S9"></a>过于毗浮罗山。<a id="a-SA"></a>譬喻斩天下草木为二寸筹，<a id="a-SB"></a>数其父、<a id="a-SC"></a>祖、<a id="a-SD"></a>曾祖，<a id="a-SE"></a>犹不能尽；<a id="a-SF"></a>又如尽以地为泥丸，<a id="a-SG"></a>数其母及曾祖母，<a id="a-SH"></a>犹亦不尽。<a id="a-SI"></a>如是等无量劫中，<a id="a-SJ"></a>受生死苦恼，<a id="a-SK"></a>初始不可得故，<a id="a-SL"></a>心生怖畏，<a id="a-SM"></a>断诸结使。<a id="a-SN"></a>如无常虽为边，<a id="a-SO"></a>而佛以是无常而度众生；<a id="a-SP"></a>无始亦如是，<a id="a-SQ"></a>虽为是边，<a id="a-SR"></a>亦以是无始而度众生。<a id="a-SS"></a>为度众生，<a id="a-ST"></a>令生厌心，<a id="a-SU"></a>故说有无始，<a id="a-SV"></a>非为实有无始。<a id="a-SW"></a>所以者何？<a id="a-SX"></a>实有无始，<a id="a-SY"></a>不应说无始空！</p>
  <p id="aSZ">问曰：<a id="a-Sa"></a>若无始非实法，<a id="a-Sb"></a>云何以度人？</p>
  <p id="aSc">答曰：<a id="a-Sd"></a>实法中无度人。<a id="a-Se"></a>诸可说法语言度人，<a id="a-Sf"></a>皆是有为虚诳法。<a id="a-Sg"></a>佛以方便力故，<a id="a-Sh"></a>说是无始，<a id="a-Si"></a>以无著心说，<a id="a-Sj"></a>故受者亦得无著，<a id="a-Sk"></a>无著故则生厌离。</p>
  <p id="aSl">复次，<a id="a-Sm"></a>以宿命智见众生生死相续无穷，<a id="a-Sn"></a>是时为实。<a id="a-So"></a>若以慧眼，<a id="a-Sp"></a>则见众生及法毕竟空；<a id="a-Sq"></a>以是故说无始空。<a id="a-Sr"></a>如般若波罗蜜中说：<a id="a-Ss"></a>常观不实，<a id="a-St"></a>无常观亦不实；<a id="a-Su"></a>苦观不实，<a id="a-Sv"></a>乐观亦不实；<a id="a-Sw"></a>而佛说常、<a id="a-Sx"></a>乐为倒，<a id="a-Sy"></a>无常、<a id="a-Sz"></a>苦为谛。<a id="a-T0"></a>以众生多著常、<a id="a-T1"></a>乐，<a id="a-T2"></a>不著无常、<a id="a-T3"></a>苦，<a id="a-T4"></a>是故以无常、<a id="a-T5"></a>苦谛，<a id="a-T6"></a>破是常、<a id="a-T7"></a>乐倒。<a id="a-T8"></a>以是故，<a id="a-T9"></a>说无常、<a id="a-TA"></a>苦为谛；<a id="a-TB"></a>若众生著无常、<a id="a-TC"></a>苦者，<a id="a-TD"></a>说无常、<a id="a-TE"></a>苦亦空。<a id="a-TF"></a>有始、<a id="a-TG"></a>无始亦如是。<a id="a-TH"></a>无始，<a id="a-TI"></a>能破著始倒；<a id="a-TJ"></a>若著无始，<a id="a-TK"></a>复以无始为空，<a id="a-TL"></a>是名无始空。</p>
  <p id="aTM">问曰：<a id="a-TN"></a>有始法亦是邪见，<a id="a-TO"></a>应当破，<a id="a-TP"></a>何以但破无始？</p>
  <p id="aTQ">答曰：<a id="a-TR"></a>有始是大惑。<a id="a-TS"></a>所以者何？<a id="a-TT"></a>若有始者，<a id="a-TU"></a>初身则无罪福因缘而生善恶处；<a id="a-TV"></a>若从罪福因缘而生，<a id="a-TW"></a>不名为初身。<a id="a-TX"></a>何以故？<a id="a-TY"></a>若有罪福，<a id="a-TZ"></a>则从前身受后身故。<a id="a-Ta"></a>若世间无始，<a id="a-Tb"></a>无如是咎。<a id="a-Tc"></a>是故菩萨先已舍是粗恶邪见。<a id="a-Td"></a>菩萨常习用无始，<a id="a-Te"></a>念众生故说无始，<a id="a-Tf"></a>常行因缘法故，<a id="a-Tg"></a>言法无始。<a id="a-Th"></a>未得一切智故，<a id="a-Ti"></a>或于无始中错谬，<a id="a-Tj"></a>是故说无始空。</p>
  <p id="aTk">复次，<a id="a-Tl"></a>无始已破有始，<a id="a-Tm"></a>不须空破有始，<a id="a-Tn"></a>今欲破无始，<a id="a-To"></a>故说无始空。</p>
  <p id="aTp">问曰：<a id="a-Tq"></a>若无始破有始者，<a id="a-Tr"></a>有始亦能破无始，<a id="a-Ts"></a>汝何以言但以空破无始？</p>
  <p id="aTt">答曰：<a id="a-Tu"></a>是二虽皆邪见，<a id="a-Tv"></a>而有差别：<a id="a-Tw"></a>有始，<a id="a-Tx"></a>起诸烦恼邪见因缘；<a id="a-Ty"></a>无始，<a id="a-Tz"></a>起慈悲及正见因缘。<a id="a-U0"></a>所以者何？<a id="a-U1"></a>念众生受无始世苦恼而生悲心，<a id="a-U2"></a>知从身次第生身相续不断，<a id="a-U3"></a>便知罪福果报而生正见。<a id="a-U4"></a>若人不著无始，<a id="a-U5"></a>即是助道善法；<a id="a-U6"></a>若取相生著，<a id="a-U7"></a>即是邪见，<a id="a-U8"></a>如常、<a id="a-U9"></a>无常见。<a id="a-UA"></a>有始见虽破无始见，<a id="a-UB"></a>不能毕竟破无始，<a id="a-UC"></a>无始能毕竟破有始，<a id="a-UD"></a>是故无始为胜。<a id="a-UE"></a>如善破不善，<a id="a-UF"></a>不善破善，<a id="a-UG"></a>虽互相破，<a id="a-UH"></a>而善能毕竟破恶；<a id="a-UI"></a>如得贤圣道，<a id="a-UJ"></a>永不作恶。<a id="a-UK"></a>恶法则不然，<a id="a-UL"></a>势力微薄故。<a id="a-UM"></a>如人虽起五逆罪，<a id="a-UN"></a>断善根，<a id="a-UO"></a>堕地狱，<a id="a-UP"></a>久不过一劫因缘得脱地狱，<a id="a-UQ"></a>终成道果。<a id="a-UR"></a>无始、<a id="a-US"></a>有始优劣不同，<a id="a-UT"></a>亦如是。<a id="a-UU"></a>以无始力大故，<a id="a-UV"></a>能破有始，<a id="a-UW"></a>是故不说有始空。</p>
  <p id="aUX">散空者，<a id="a-UY"></a>散名别离相，<a id="a-UZ"></a>如诸法和合故有。<a id="a-Ua"></a>如车以辐、<a id="a-Ub"></a>辋、<a id="a-Uc"></a>辕、<a id="a-Ud"></a>毂，<a id="a-Ue"></a>众合为车，<a id="a-Uf"></a>若离散各在一处，<a id="a-Ug"></a>则失车名。<a id="a-Uh"></a>五众和合因缘，<a id="a-Ui"></a>故名为人；<a id="a-Uj"></a>若别离五众，<a id="a-Uk"></a>人不可得。</p>
  <p id="aUl">问曰：<a id="a-Um"></a>若如是说，<a id="a-Un"></a>但破假名而不破色；<a id="a-Uo"></a>亦如离散辐辋，<a id="a-Up"></a>可破车名，<a id="a-Uq"></a>不破辐辋。<a id="a-Ur"></a>散空亦如是，<a id="a-Us"></a>但离散五众，<a id="a-Ut"></a>可破人而不破色等五众！</p>
  <p id="aUu">答曰：<a id="a-Uv"></a>色等亦是假名破。<a id="a-Uw"></a>所以者何？<a id="a-Ux"></a>和合微尘假名为色故。</p>
  <p id="aUy">问曰：<a id="a-Uz"></a>我不受微尘，<a id="a-V0"></a>今以可见者为色，<a id="a-V1"></a>是实为有，<a id="a-V2"></a>云何散而为空？</p>
  <p id="aV3">答曰：<a id="a-V4"></a>若除微尘，<a id="a-V5"></a>四大和合因缘生出可见色，<a id="a-V6"></a>亦是假名。<a id="a-V7"></a>如四方风和合，<a id="a-V8"></a>扇水则生沫聚，<a id="a-V9"></a>四大和合成色亦如是；<a id="a-VA"></a>若离散四大，<a id="a-VB"></a>则无有色。</p>
  <p id="aVC">复次，<a id="a-VD"></a>是色以香、<a id="a-VE"></a>味、<a id="a-VF"></a>触及四大和合，<a id="a-VG"></a>故有色可见，<a id="a-VH"></a>除诸香、<a id="a-VI"></a>味、<a id="a-VJ"></a>触等更无别色。<a id="a-VK"></a>以智分别，<a id="a-VL"></a>各各离散，<a id="a-VM"></a>色不可得。<a id="a-VN"></a>若色实有，<a id="a-VO"></a>舍此诸法，<a id="a-VP"></a>应别有色而更无别。<a id="a-VQ"></a>是故经言：<a id="a-VR"></a>所有色皆从四大和合有，<a id="a-VS"></a>和合有故皆是假名，<a id="a-VT"></a>假名故可散。</p>
  <p id="aVU">问曰：<a id="a-VV"></a>色假名故可散，<a id="a-VW"></a>四众无色，<a id="a-VX"></a>云何可散？</p>
  <p id="aVY">答曰：<a id="a-VZ"></a>四阴亦是假名，<a id="a-Va"></a>生、<a id="a-Vb"></a>老、<a id="a-Vc"></a>住，<a id="a-Vd"></a>无常观故，<a id="a-Ve"></a>散而为空。<a id="a-Vf"></a>所以者何？<a id="a-Vg"></a>生时异，<a id="a-Vh"></a>老时异，<a id="a-Vi"></a>住时异，<a id="a-Vj"></a>无常时异故。</p>
  <p id="aVk">复次，<a id="a-Vl"></a>三世中观是四众，<a id="a-Vm"></a>皆亦散灭。</p>
  <p id="aVn">复次，<a id="a-Vo"></a>心随所缘，<a id="a-Vp"></a>缘灭则灭，<a id="a-Vq"></a>缘破则破。</p>
  <p id="aVr">复次，<a id="a-Vs"></a>此四众不定，<a id="a-Vt"></a>随缘生故。<a id="a-Vu"></a>譬如火，<a id="a-Vv"></a>随所烧处为名；<a id="a-Vw"></a>若离烧处，<a id="a-Vx"></a>火不可得。<a id="a-Vy"></a>因眼缘色生眼识，<a id="a-Vz"></a>若离所缘，<a id="a-W0"></a>识不可得；<a id="a-W1"></a>余情识亦如是。<a id="a-W2"></a>如经中说，<a id="a-W3"></a>佛告罗陀：<a id="a-W4"></a>“此色众破坏散灭，<a id="a-W5"></a>令无所有。<a id="a-W6"></a>”余众亦如是，<a id="a-W7"></a>是名散空。</p>
  <p id="aW8">复次，<a id="a-W9"></a>譬如小儿，<a id="a-WA"></a>聚土为台殿、<a id="a-WB"></a>城郭、<a id="a-WC"></a>闾里、<a id="a-WD"></a>宫舍，<a id="a-WE"></a>或名米，<a id="a-WF"></a>或名为面，<a id="a-WG"></a>爱著守护；<a id="a-WH"></a>日暮将归，<a id="a-WI"></a>其心舍离，<a id="a-WJ"></a>蹋坏散灭。<a id="a-WK"></a>凡夫人亦如是，<a id="a-WL"></a>未离欲故，<a id="a-WM"></a>于诸法中生爱著心；<a id="a-WN"></a>若得离欲，<a id="a-WO"></a>见诸法皆散坏弃舍，<a id="a-WP"></a>是名散空。</p>
  <p id="aWQ">复次，<a id="a-WR"></a>诸法合集故，<a id="a-WS"></a>各有名字，<a id="a-WT"></a>凡夫人随逐名字，<a id="a-WU"></a>生颠倒染著；<a id="a-WV"></a>佛为说法，<a id="a-WW"></a>当观其实，<a id="a-WX"></a>莫逐名字，<a id="a-WY"></a>有无皆空。<a id="a-WZ"></a>如迦旃延经说；<a id="a-Wa"></a>观集谛则无无见，<a id="a-Wb"></a>观灭谛则无有见。<a id="a-Wc"></a>如是种种因缘，<a id="a-Wd"></a>是名散空。</p>
  <p id="aWe">性空者，<a id="a-Wf"></a>诸法性常空；<a id="a-Wg"></a>假来相续故，<a id="a-Wh"></a>似若不空。<a id="a-Wi"></a>譬如水性自冷，<a id="a-Wj"></a>假火故热，<a id="a-Wk"></a>止火停久，<a id="a-Wl"></a>水则还冷。<a id="a-Wm"></a>诸法性亦如是，<a id="a-Wn"></a>未生时空无所有，<a id="a-Wo"></a>如水性常冷；<a id="a-Wp"></a>诸法众缘和合故有，<a id="a-Wq"></a>如水得火成热；<a id="a-Wr"></a>众缘若少若无，<a id="a-Ws"></a>则无有法，<a id="a-Wt"></a>如火灭汤冷。<a id="a-Wu"></a>如经说：<a id="a-Wv"></a>眼空，<a id="a-Ww"></a>无我、<a id="a-Wx"></a>无我所。<a id="a-Wy"></a>何以故？<a id="a-Wz"></a>性自尔！<a id="a-X0"></a>耳、<a id="a-X1"></a>鼻、<a id="a-X2"></a>舌、<a id="a-X3"></a>身、<a id="a-X4"></a>意，<a id="a-X5"></a>色乃至法等，<a id="a-X6"></a>亦复如是。</p>
  <p id="aX7">问曰：<a id="a-X8"></a>此经说我、<a id="a-X9"></a>我所空，<a id="a-XA"></a>是为众生空，<a id="a-XB"></a>不说法空，<a id="a-XC"></a>云何证性空？</p>
  <p id="aXD">答曰：<a id="a-XE"></a>此中但说性空，<a id="a-XF"></a>不说众生空及法空。<a id="a-XG"></a>性空有二种：<a id="a-XH"></a>一者、<a id="a-XI"></a>于十二入中无我、<a id="a-XJ"></a>无我所；<a id="a-XK"></a>二者、<a id="a-XL"></a>十二入相自空。<a id="a-XM"></a>无我、<a id="a-XN"></a>无我所，<a id="a-XO"></a>是声闻论中说。<a id="a-XP"></a>摩诃衍法说：<a id="a-XQ"></a>十二入我、<a id="a-XR"></a>我所无故空，<a id="a-XS"></a>十二入性无故空。</p>
  <p id="aXT">复次，<a id="a-XU"></a>若无我、<a id="a-XV"></a>无我所，<a id="a-XW"></a>自然得法空。<a id="a-XX"></a>以人著我及我所故，<a id="a-XY"></a>佛但说无我、<a id="a-XZ"></a>无我所；<a id="a-Xa"></a>如是应当知一切法空。<a id="a-Xb"></a>若我、<a id="a-Xc"></a>我所法尚不著，<a id="a-Xd"></a>何况余法？<a id="a-Xe"></a>以是故，<a id="a-Xf"></a>众生空、<a id="a-Xg"></a>法空，<a id="a-Xh"></a>终归一义，<a id="a-Xi"></a>是名性空。</p>
  <p id="aXj">复次，<a id="a-Xk"></a>性名自有，<a id="a-Xl"></a>不待因缘；<a id="a-Xm"></a>若待因缘，<a id="a-Xn"></a>则是作法，<a id="a-Xo"></a>不名为性。<a id="a-Xp"></a>诸法中皆无性。<a id="a-Xq"></a>何以故？<a id="a-Xr"></a>一切有为法皆从因缘生，<a id="a-Xs"></a>因缘生则是作法；<a id="a-Xt"></a>若不从因缘和合则是无法。<a id="a-Xu"></a>如是一切诸法性不可得故，<a id="a-Xv"></a>名为性空。</p>
  <p id="aXw">问曰：<a id="a-Xx"></a>毕竟空无所有，<a id="a-Xy"></a>则是性空，<a id="a-Xz"></a>今何以重说？</p>
  <p id="aY0">答曰：<a id="a-Y1"></a>毕竟空者，<a id="a-Y2"></a>名为无有遗余；<a id="a-Y3"></a>性空者，<a id="a-Y4"></a>名为本来常尔。<a id="a-Y5"></a>如水性冷，<a id="a-Y6"></a>假火故热，<a id="a-Y7"></a>止火则还冷。<a id="a-Y8"></a>毕竟空如虚空，<a id="a-Y9"></a>常不生不灭，<a id="a-YA"></a>不垢不净，<a id="a-YB"></a>云何言同？</p>
  <p id="aYC">复次，<a id="a-YD"></a>诸法毕竟空。<a id="a-YE"></a>何以故？<a id="a-YF"></a>性不可得故。<a id="a-YG"></a>诸法性空。<a id="a-YH"></a>何以故？<a id="a-YI"></a>毕竟空故。</p>
  <p id="aYJ">复次，<a id="a-YK"></a>性空，<a id="a-YL"></a>多是菩萨所行；<a id="a-YM"></a>毕竟空，<a id="a-YN"></a>多是诸佛所行。<a id="a-YO"></a>何以故？<a id="a-YP"></a>性空中，<a id="a-YQ"></a>但有因缘和合，<a id="a-YR"></a>无有实性；<a id="a-YS"></a>毕竟空，<a id="a-YT"></a>三世清净。<a id="a-YU"></a>有如是等差别。</p>
  <p id="aYV">复次，<a id="a-YW"></a>一切诸法性有二种、<a id="a-YX"></a>一者、<a id="a-YY"></a>总性，<a id="a-YZ"></a>二者、<a id="a-Ya"></a>别性。<a id="a-Yb"></a>总性者，<a id="a-Yc"></a>无常、<a id="a-Yd"></a>苦、<a id="a-Ye"></a>空、<a id="a-Yf"></a>无我，<a id="a-Yg"></a>无生无灭，<a id="a-Yh"></a>无来无去，<a id="a-Yi"></a>无入无出等。<a id="a-Yj"></a>别性者，<a id="a-Yk"></a>如火热性、<a id="a-Yl"></a>水湿性，<a id="a-Ym"></a>心为识性。<a id="a-Yn"></a>如人喜作诸恶，<a id="a-Yo"></a>故名为恶性；<a id="a-Yp"></a>好集善事，<a id="a-Yq"></a>故名为善性。<a id="a-Yr"></a>如十力经中说：<a id="a-Ys"></a>佛知世间种种性，<a id="a-Yt"></a>如是诸性皆空，<a id="a-Yu"></a>是名性空。<a id="a-Yv"></a>何以故？<a id="a-Yw"></a>若无常性是实，<a id="a-Yx"></a>应失业果报。<a id="a-Yy"></a>所以者何？<a id="a-Yz"></a>生灭过去不住故，<a id="a-Z0"></a>六情亦不受尘，<a id="a-Z1"></a>亦无积习因缘；<a id="a-Z2"></a>若无积习，<a id="a-Z3"></a>则无诵经、<a id="a-Z4"></a>坐禅等。<a id="a-Z5"></a>以是故，<a id="a-Z6"></a>知无常性不可得；<a id="a-Z7"></a>无常尚不可得，<a id="a-Z8"></a>何况常相？</p>
  <p id="aZ9">复次，<a id="a-ZA"></a>苦性亦不可得。<a id="a-ZB"></a>若实有是苦，<a id="a-ZC"></a>则不应生染著心。<a id="a-ZD"></a>若人厌畏苦痛，<a id="a-ZE"></a>于诸乐中亦应厌畏；<a id="a-ZF"></a>佛亦不应说三受，<a id="a-ZG"></a>苦、<a id="a-ZH"></a>乐、<a id="a-ZI"></a>不苦不乐；<a id="a-ZJ"></a>亦不应苦中生瞋，<a id="a-ZK"></a>乐中生爱，<a id="a-ZL"></a>不苦不乐中生痴。<a id="a-ZM"></a>若一相者，<a id="a-ZN"></a>乐中应生瞋，<a id="a-ZO"></a>苦中应生爱，<a id="a-ZP"></a>但是事不然！<a id="a-ZQ"></a>如是等苦性，<a id="a-ZR"></a>尚不可得，<a id="a-ZS"></a>何况乐性虚妄而可得？</p>
  <p id="aZT">复次，<a id="a-ZU"></a>空相亦不可得。<a id="a-ZV"></a>所以者何？<a id="a-ZW"></a>若有空相，<a id="a-ZX"></a>则无罪福；<a id="a-ZY"></a>无罪福故，<a id="a-ZZ"></a>亦无今世、<a id="a-Za"></a>后世。</p>
  <p id="aZb">复次，<a id="a-Zc"></a>诸法相待有。<a id="a-Zd"></a>所以者何？<a id="a-Ze"></a>若有空，<a id="a-Zf"></a>应当有实；<a id="a-Zg"></a>若有实，<a id="a-Zh"></a>应当有空。<a id="a-Zi"></a>空性尚无，<a id="a-Zj"></a>何况有实？</p>
  <p id="aZk">复次，<a id="a-Zl"></a>若无我者，<a id="a-Zm"></a>则无缚无解，<a id="a-Zn"></a>亦无从今世至后世受罪福，<a id="a-Zo"></a>亦无业因缘果报；<a id="a-Zp"></a>如是等因缘，<a id="a-Zq"></a>知无我性尚不可得，<a id="a-Zr"></a>何况我性？</p>
  <p id="aZs">复次，<a id="a-Zt"></a>无生无灭性亦不实。<a id="a-Zu"></a>何以故？<a id="a-Zv"></a>若实，<a id="a-Zw"></a>则堕常见；<a id="a-Zx"></a>若一切法常，<a id="a-Zy"></a>则无罪无福。<a id="a-Zz"></a>若有者常有，<a id="a-a0"></a>无者常无；<a id="a-a1"></a>若无者不生，<a id="a-a2"></a>有者不失。<a id="a-a3"></a>如不生不灭性不可得，<a id="a-a4"></a>何况生灭性？<a id="a-a5"></a>无来无去，<a id="a-a6"></a>无入无出等，<a id="a-a7"></a>诸总性亦如是。</p>
  <p id="aa8">复次，<a id="a-a9"></a>诸法别性，<a id="a-aA"></a>是亦不然！<a id="a-aB"></a>何以故？<a id="a-aC"></a>如火能烧，<a id="a-aD"></a>造色能照，<a id="a-aE"></a>二法和合，<a id="a-aF"></a>故名为火。<a id="a-aG"></a>若离是二法有火者，<a id="a-aH"></a>应别有用；<a id="a-aI"></a>而无别用，<a id="a-aJ"></a>以是故，<a id="a-aK"></a>知火是假名，<a id="a-aL"></a>亦无有实。<a id="a-aM"></a>若实无火法，<a id="a-aN"></a>云何言热是火性？</p>
  <p id="aaO">复次，<a id="a-aP"></a>热性从众缘生，<a id="a-aQ"></a>内有身根，<a id="a-aR"></a>外有色触，<a id="a-aS"></a>和合生身识，<a id="a-aT"></a>觉知有热；<a id="a-aU"></a>若未和合时，<a id="a-aV"></a>则无热性，<a id="a-aW"></a>以是故，<a id="a-aX"></a>知热非火性。</p>
  <p id="aaY">复次，<a id="a-aZ"></a>若火实有热性，<a id="a-aa"></a>云何有人入火不烧，<a id="a-ab"></a>及人身中火而不烧身？<a id="a-ac"></a>空中火，<a id="a-ad"></a>水不能灭？<a id="a-ae"></a>以火无有定热性故，<a id="a-af"></a>神通力故，<a id="a-ag"></a>火不能烧身；<a id="a-ah"></a>业因缘，<a id="a-ai"></a>五藏不爇；<a id="a-aj"></a>神龙力故，<a id="a-ak"></a>水不能灭。</p>
  <p id="aal">复次，<a id="a-am"></a>若热性与火异，<a id="a-an"></a>火则非热；<a id="a-ao"></a>若热与火一，<a id="a-ap"></a>云何言热是火性？<a id="a-aq"></a>余性亦如是。<a id="a-ar"></a>是总性、<a id="a-as"></a>别性无故，<a id="a-at"></a>名为性空。</p>
  <p id="aau">复次，<a id="a-av"></a>性空者，<a id="a-aw"></a>从本已来空。<a id="a-ax"></a>如世间人，<a id="a-ay"></a>谓虚妄不久者是空；<a id="a-az"></a>如须弥、<a id="a-b0"></a>金刚等物，<a id="a-b1"></a>及圣人所知，<a id="a-b2"></a>以为真实不空。<a id="a-b3"></a>欲断此疑故，<a id="a-b4"></a>佛说是虽坚固相续久住，<a id="a-b5"></a>皆亦性空。<a id="a-b6"></a>圣人智慧，<a id="a-b7"></a>虽度众生，<a id="a-b8"></a>破诸烦恼，<a id="a-b9"></a>性不可得故，<a id="a-bA"></a>是亦为空。<a id="a-bB"></a>又人谓五众、<a id="a-bC"></a>十二入、<a id="a-bD"></a>十八界皆空，<a id="a-bE"></a>但如、<a id="a-bF"></a>法性、<a id="a-bG"></a>实际，<a id="a-bH"></a>是其实性。<a id="a-bI"></a>佛欲断此疑故，<a id="a-bJ"></a>但分别说五众，<a id="a-bK"></a>如、<a id="a-bL"></a>法性、<a id="a-bM"></a>实际，<a id="a-bN"></a>皆亦是空，<a id="a-bO"></a>是名性空。</p>
  <p id="abP">复次，<a id="a-bQ"></a>有为性三相，<a id="a-bR"></a>生、<a id="a-bS"></a>住、<a id="a-bT"></a>灭；<a id="a-bU"></a>无为性亦三相，<a id="a-bV"></a>不生、<a id="a-bW"></a>不住、<a id="a-bX"></a>不灭。<a id="a-bY"></a>有为性尚空，<a id="a-bZ"></a>何况有为法！<a id="a-ba"></a>无为性尚空，<a id="a-bb"></a>何况无为法！<a id="a-bc"></a>以是种种因缘，<a id="a-bd"></a>性不可得，<a id="a-be"></a>名为性空。</p>
  <p id="abf">自相空者，<a id="a-bg"></a>一切法有二种相：<a id="a-bh"></a>总相，<a id="a-bi"></a>别相。<a id="a-bj"></a>是二相空，<a id="a-bk"></a>故名为相空。</p>
  <p id="abl">问曰：<a id="a-bm"></a>何等是总相？<a id="a-bn"></a>何等是别相？</p>
  <p id="abo">答曰：<a id="a-bp"></a>总相者，<a id="a-bq"></a>如无常等；<a id="a-br"></a>别相者，<a id="a-bs"></a>诸法虽皆无常，<a id="a-bt"></a>而各有别相，<a id="a-bu"></a>如地有坚相、<a id="a-bv"></a>火为热相。</p>
  <p id="abw">问曰：<a id="a-bx"></a>先已说性，<a id="a-by"></a>今说相，<a id="a-bz"></a>性、<a id="a-c0"></a>相有何等异？</p>
  <p id="ac1">答曰：<a id="a-c2"></a>有人言：<a id="a-c3"></a>“其实无异，<a id="a-c4"></a>名有差别。<a id="a-c5"></a>说性则为说相，<a id="a-c6"></a>说相则为说性；<a id="a-c7"></a>譬如说火性即是热相，<a id="a-c8"></a>说热相即是火性。<a id="a-c9"></a>”有人言：<a id="a-cA"></a>“性相小有差别，<a id="a-cB"></a>性言其体，<a id="a-cC"></a>相言可识。<a id="a-cD"></a>”如释子受持禁戒，<a id="a-cE"></a>是其性；<a id="a-cF"></a>剃发、<a id="a-cG"></a>割截染衣，<a id="a-cH"></a>是其相。<a id="a-cI"></a>梵志自受其法，<a id="a-cJ"></a>是其性；<a id="a-cK"></a>顶有周罗，<a id="a-cL"></a>执三歧杖，<a id="a-cM"></a>是其相。<a id="a-cN"></a>如火热是其性，<a id="a-cO"></a>烟是其相。<a id="a-cP"></a>近为性，<a id="a-cQ"></a>远为相。<a id="a-cR"></a>相不定从身出，<a id="a-cS"></a>性则言其实。<a id="a-cT"></a>如见黄色为金相而内是铜，<a id="a-cU"></a>火烧石磨，<a id="a-cV"></a>知非金性。<a id="a-cW"></a>如人恭敬供养时，<a id="a-cX"></a>似是善人，<a id="a-cY"></a>是为相；<a id="a-cZ"></a>骂詈毁辱，<a id="a-ca"></a>忿然瞋恚，<a id="a-cb"></a>是其性。<a id="a-cc"></a>性相、<a id="a-cd"></a>内外、<a id="a-ce"></a>远近、<a id="a-cf"></a>初后，<a id="a-cg"></a>有如是差别。<a id="a-ch"></a>是诸相皆空，<a id="a-ci"></a>名为相空。</p>
  <p id="acj">如说一切有为法，<a id="a-ck"></a>皆是无常相。<a id="a-cl"></a>所以者何？<a id="a-cm"></a>生灭不住故，<a id="a-cn"></a>先无今有、<a id="a-co"></a>已有还无故，<a id="a-cp"></a>属诸因缘故，<a id="a-cq"></a>虚诳不真故，<a id="a-cr"></a>无常因缘生故，<a id="a-cs"></a>众合因缘起故。<a id="a-ct"></a>如是等因缘，<a id="a-cu"></a>故一切有为法是无常相。<a id="a-cv"></a>能生身心恼故，<a id="a-cw"></a>名为苦：<a id="a-cx"></a>身四威仪无不苦故，<a id="a-cy"></a>苦圣谛故，<a id="a-cz"></a>圣人舍不受故，<a id="a-d0"></a>无时不恼故，<a id="a-d1"></a>无常故，<a id="a-d2"></a>如是等因缘，<a id="a-d3"></a>名为苦相。<a id="a-d4"></a>离我所故空，<a id="a-d5"></a>因缘和合生故空，<a id="a-d6"></a>无常、<a id="a-d7"></a>苦、<a id="a-d8"></a>空、<a id="a-d9"></a>无我故名为空，<a id="a-dA"></a>始终不可得故空，<a id="a-dB"></a>诳心故名为空，<a id="a-dC"></a>贤圣一切法不著故名为空，<a id="a-dD"></a>以无相、<a id="a-dE"></a>无作解脱门故名为空，<a id="a-dF"></a>诸法实相无量无数故名为空，<a id="a-dG"></a>断一切语言道故名为空，<a id="a-dH"></a>灭一切心行故名为空，<a id="a-dI"></a>诸佛、<a id="a-dJ"></a>辟支佛、<a id="a-dK"></a>阿罗汉入而不出故名为空。<a id="a-dL"></a>如是等因缘故，<a id="a-dM"></a>是名为空。<a id="a-dN"></a>无常、<a id="a-dO"></a>苦、<a id="a-dP"></a>空故无我，<a id="a-dQ"></a>不自在故无我，<a id="a-dR"></a>无主故名为无我；<a id="a-dS"></a>诸法无不从因缘生，<a id="a-dT"></a>从因缘生故无我，<a id="a-dU"></a>无相无作故无我，<a id="a-dV"></a>假名字故无我，<a id="a-dW"></a>身见颠倒故无我，<a id="a-dX"></a>断我心得道故无我。<a id="a-dY"></a>以是种种，<a id="a-dZ"></a>名为无我。<a id="a-da"></a>如是等名总相。<a id="a-db"></a>别相者，<a id="a-dc"></a>地坚相、<a id="a-dd"></a>火热相、<a id="a-de"></a>水湿相、<a id="a-df"></a>风动相；<a id="a-dg"></a>眼识依处名眼相，<a id="a-dh"></a>耳、<a id="a-di"></a>鼻、<a id="a-dj"></a>舌、<a id="a-dk"></a>身亦如是；<a id="a-dl"></a>识觉相，<a id="a-dm"></a>智慧相，<a id="a-dn"></a>慧智相；<a id="a-do"></a>舍为施相，<a id="a-dp"></a>不悔不恼为持戒相，<a id="a-dq"></a>心不变异为忍相，<a id="a-dr"></a>发勤为精进相，<a id="a-ds"></a>摄心为禅相，<a id="a-dt"></a>无所著为智慧相，<a id="a-du"></a>能成事为方便相；<a id="a-dv"></a>识作生灭为世间相，<a id="a-dw"></a>无识为涅槃相。<a id="a-dx"></a>如是等诸法各有别相，<a id="a-dy"></a>知是诸相皆空，<a id="a-dz"></a>是名自相空。<a id="a-e0"></a>余义如性空中说，<a id="a-e1"></a>性、<a id="a-e2"></a>相义同故。</p>
  <p id="ae3">问曰：<a id="a-e4"></a>何以不但说相空，<a id="a-e5"></a>而说自相空？</p>
  <p id="ae6">答曰：<a id="a-e7"></a>若说相空，<a id="a-e8"></a>不说法体空；<a id="a-e9"></a>说自相空，<a id="a-eA"></a>即法体空。</p>
  <p id="aeB">复次，<a id="a-eC"></a>众法和合，<a id="a-eD"></a>故一法生；<a id="a-eE"></a>是一法空，<a id="a-eF"></a>如是等一一法皆空。<a id="a-eG"></a>今和合因缘法，<a id="a-eH"></a>展转皆亦空，<a id="a-eI"></a>一切法各各自相空，<a id="a-eJ"></a>以是故，<a id="a-eK"></a>名为自相空。</p>
  <p id="aeL">问曰：<a id="a-eM"></a>若一切法各各自相空，<a id="a-eN"></a>云何复有所说？</p>
  <p id="aeO">答曰：<a id="a-eP"></a>众生颠倒故，<a id="a-eQ"></a>以一相、<a id="a-eR"></a>异相、<a id="a-eS"></a>总相、<a id="a-eT"></a>别相等，<a id="a-eU"></a>而著诸法，<a id="a-eV"></a>为断是故而有所说。<a id="a-eW"></a>如是等因缘，<a id="a-eX"></a>名为自相空。</p>
  <p id="aeY">一切法空者，<a id="a-eZ"></a>一切法，<a id="a-ea"></a>名五众、<a id="a-eb"></a>十二入、<a id="a-ec"></a>十八界等；<a id="a-ed"></a>是诸法皆入种种门，<a id="a-ee"></a>所谓一切法有相、<a id="a-ef"></a>知相、<a id="a-eg"></a>识相、<a id="a-eh"></a>缘相、<a id="a-ei"></a>增上相、<a id="a-ej"></a>因相、<a id="a-ek"></a>果相、<a id="a-el"></a>总相、<a id="a-em"></a>别相、<a id="a-en"></a>依相。</p>
  <p id="aeo">问曰：<a id="a-ep"></a>云何一切法有相？</p>
  <p id="aeq">答曰：<a id="a-er"></a>一切法有好有丑、<a id="a-es"></a>有内有外，<a id="a-et"></a>一切法有心生，<a id="a-eu"></a>故名为有。</p>
  <p id="aev">问曰：<a id="a-ew"></a>无法中云何言有相？</p>
  <p id="aex">答曰：<a id="a-ey"></a>若无法不名为法，<a id="a-ez"></a>但以遮有故，<a id="a-f0"></a>名字为无法；<a id="a-f1"></a>若实有无法，<a id="a-f2"></a>则名为有；<a id="a-f3"></a>是故说一切法有相。</p>
  <p id="af4">知相者，<a id="a-f5"></a>苦法智、<a id="a-f6"></a>苦比智能知苦谛，<a id="a-f7"></a>集法智、<a id="a-f8"></a>集比智能知集谛，<a id="a-f9"></a>灭法智、<a id="a-fA"></a>灭比智能知灭谛，<a id="a-fB"></a>道法智、<a id="a-fC"></a>道比智能知道谛。<a id="a-fD"></a>及世俗善智，<a id="a-fE"></a>能知苦，<a id="a-fF"></a>能知集，<a id="a-fG"></a>能知灭，<a id="a-fH"></a>能知道；<a id="a-fI"></a>亦能知虚空，<a id="a-fJ"></a>非智缘灭，<a id="a-fK"></a>是名一切法知相。</p>
  <p id="afL">识相者，<a id="a-fM"></a>眼识能知色，<a id="a-fN"></a>耳识能知声，<a id="a-fO"></a>鼻识能知香，<a id="a-fP"></a>舌识能知味，<a id="a-fQ"></a>身识能知触，<a id="a-fR"></a>意识能知法。<a id="a-fS"></a>能知眼、<a id="a-fT"></a>能知色、<a id="a-fU"></a>能知眼识；<a id="a-fV"></a>能知耳、<a id="a-fW"></a>能知声、<a id="a-fX"></a>能知耳识；<a id="a-fY"></a>能知鼻、<a id="a-fZ"></a>能知香、<a id="a-fa"></a>能知鼻识；<a id="a-fb"></a>能知舌、<a id="a-fc"></a>能知味、<a id="a-fd"></a>能知舌识；<a id="a-fe"></a>能知身、<a id="a-ff"></a>能知触、<a id="a-fg"></a>能知身识；<a id="a-fh"></a>能知意、<a id="a-fi"></a>能知法、<a id="a-fj"></a>能知意识。<a id="a-fk"></a>是名识相。</p>
  <p id="afl">缘相者，<a id="a-fm"></a>眼识及眼识相应诸法能缘色，<a id="a-fn"></a>耳识及耳识相应诸法能缘声，<a id="a-fo"></a>鼻识及鼻识相应诸法能缘香，<a id="a-fp"></a>舌识及舌识相应诸法能缘味，<a id="a-fq"></a>身识及身识相应诸法能缘触，<a id="a-fr"></a>意识及意识相应诸法能缘法。<a id="a-fs"></a>能缘眼、<a id="a-ft"></a>能缘色、<a id="a-fu"></a>能缘眼识；<a id="a-fv"></a>能缘耳、<a id="a-fw"></a>能缘声、<a id="a-fx"></a>能缘耳识；<a id="a-fy"></a>能缘鼻、<a id="a-fz"></a>能缘香、<a id="a-g0"></a>能缘鼻识；<a id="a-g1"></a>能缘舌、<a id="a-g2"></a>能缘味、<a id="a-g3"></a>能缘舌识；<a id="a-g4"></a>能缘身、<a id="a-g5"></a>能缘触、<a id="a-g6"></a>能缘身识；<a id="a-g7"></a>能缘意、<a id="a-g8"></a>能缘法、<a id="a-g9"></a>能缘意识。<a id="a-gA"></a>是名缘相。</p>
  <p id="agB">增上相者，<a id="a-gC"></a>一切有为法，<a id="a-gD"></a>各各增上。<a id="a-gE"></a>无为法亦于有为法有增上，<a id="a-gF"></a>是名增上相。</p>
  <p id="agG">因果相者，<a id="a-gH"></a>一切法各各为因，<a id="a-gI"></a>各各为果，<a id="a-gJ"></a>是名因果相。</p>
  <p id="agK">总相、<a id="a-gL"></a>别相者，<a id="a-gM"></a>一切法中，<a id="a-gN"></a>各各为总相、<a id="a-gO"></a>别相。<a id="a-gP"></a>如马是总相，<a id="a-gQ"></a>白是别相；<a id="a-gR"></a>如人是总相，<a id="a-gS"></a>若失一耳，<a id="a-gT"></a>则是别相。<a id="a-gU"></a>如是各各展转，<a id="a-gV"></a>皆有总相、<a id="a-gW"></a>别相，<a id="a-gX"></a>是为总相、<a id="a-gY"></a>别相。</p>
  <p id="agZ">依相者，<a id="a-ga"></a>诸法各共相依止，<a id="a-gb"></a>如草木山河依止于地，<a id="a-gc"></a>地依止水，<a id="a-gd"></a>是一切各各相依，<a id="a-ge"></a>是名依止相。<a id="a-gf"></a>如是等一法门相，<a id="a-gg"></a>摄一切法。</p>
  <p id="agh">复次，<a id="a-gi"></a>二法门摄一切法，<a id="a-gj"></a>所谓色、<a id="a-gk"></a>无色法，<a id="a-gl"></a>可见、<a id="a-gm"></a>不可见法，<a id="a-gn"></a>有对、<a id="a-go"></a>无对法，<a id="a-gp"></a>有漏法、<a id="a-gq"></a>无漏法，<a id="a-gr"></a>有为法、<a id="a-gs"></a>无为法，<a id="a-gt"></a>内法、<a id="a-gu"></a>外法，<a id="a-gv"></a>观法、<a id="a-gw"></a>缘法，<a id="a-gx"></a>有法、<a id="a-gy"></a>无法，<a id="a-gz"></a>如是等种种二法门相。<a id="a-h0"></a>三、<a id="a-h1"></a>四、<a id="a-h2"></a>五、<a id="a-h3"></a>六，<a id="a-h4"></a>乃至无量法门相，<a id="a-h5"></a>摄一切法。<a id="a-h6"></a>是诸法皆空，<a id="a-h7"></a>如上说。</p>
  <p id="ah8">问曰：<a id="a-h9"></a>若皆空者，<a id="a-hA"></a>何以说一切法种种名字？</p>
  <p id="ahB">答曰：<a id="a-hC"></a>凡夫人于空法中，<a id="a-hD"></a>无明颠倒取相，<a id="a-hE"></a>故生爱等诸烦恼，<a id="a-hF"></a>因烦恼故起种种业，<a id="a-hG"></a>起种种业故入种种道，<a id="a-hH"></a>入种种道故受种种身，<a id="a-hI"></a>受种种身故受种种苦乐。<a id="a-hJ"></a>如蚕出丝无所因，<a id="a-hK"></a>自从已出而自缠裹，<a id="a-hL"></a>受烧煮苦。<a id="a-hM"></a>圣人清净智慧力故，<a id="a-hN"></a>分别一切法本末皆空，<a id="a-hO"></a>欲度众生故说其著处，<a id="a-hP"></a>所谓五众、<a id="a-hQ"></a>十二入、<a id="a-hR"></a>十八界等：<a id="a-hS"></a>“汝但以无明故，<a id="a-hT"></a>而生五众等自作自著！<a id="a-hU"></a>”若圣人但说空者，<a id="a-hV"></a>不能得道，<a id="a-hW"></a>以无所因、<a id="a-hX"></a>无所厌故。</p>
  <p id="ahY">问曰：<a id="a-hZ"></a>汝言一切法空，<a id="a-ha"></a>是事不然！<a id="a-hb"></a>何以故？<a id="a-hc"></a>一切法各各自相摄故。<a id="a-hd"></a>如地坚相、<a id="a-he"></a>水湿相、<a id="a-hf"></a>火热相、<a id="a-hg"></a>风动相，<a id="a-hh"></a>心为识相，<a id="a-hi"></a>慧为知相；<a id="a-hj"></a>如是一切法，<a id="a-hk"></a>各自住其相，<a id="a-hl"></a>云何言空？</p>
  <p id="ahm">答曰：<a id="a-hn"></a>性空，<a id="a-ho"></a>自相空中已破，<a id="a-hp"></a>今当更说。<a id="a-hq"></a>相不定故不应是相，<a id="a-hr"></a>如酥、<a id="a-hs"></a>蜜、<a id="a-ht"></a>胶、<a id="a-hu"></a>蜡等，<a id="a-hv"></a>皆是地相，<a id="a-hw"></a>与火合故，<a id="a-hx"></a>自舍其相，<a id="a-hy"></a>转成湿相；<a id="a-hz"></a>金、<a id="a-i0"></a>银、<a id="a-i1"></a>铜、<a id="a-i2"></a>铁与火合故，<a id="a-i3"></a>亦自舍其相，<a id="a-i4"></a>变为水相；<a id="a-i5"></a>如水得寒成冰，<a id="a-i6"></a>转为地相；<a id="a-i7"></a>如人醉睡，<a id="a-i8"></a>入无心定，<a id="a-i9"></a>冻冰中鱼，<a id="a-iA"></a>皆无心识，<a id="a-iB"></a>舍其心相，<a id="a-iC"></a>无所觉知；<a id="a-iD"></a>如慧为知相，<a id="a-iE"></a>入诸法实相，<a id="a-iF"></a>则无所觉知，<a id="a-iG"></a>自舍知相。<a id="a-iH"></a>是故诸法无有定相。</p>
  <p id="aiI">复次，<a id="a-iJ"></a>若谓诸法定相，<a id="a-iK"></a>是亦不然！<a id="a-iL"></a>所以者何？<a id="a-iM"></a>如未来法相，<a id="a-iN"></a>不应来至现在，<a id="a-iO"></a>若至现在，<a id="a-iP"></a>则舍未来相；<a id="a-iQ"></a>若不舍未来相入现在者，<a id="a-iR"></a>未来则是现在，<a id="a-iS"></a>为无未来果报；<a id="a-iT"></a>若现在入过去，<a id="a-iU"></a>则舍现在相；<a id="a-iV"></a>若不舍现在相入过去，<a id="a-iW"></a>过去则是现在。<a id="a-iX"></a>如是等过，<a id="a-iY"></a>则知诸法无有定相。</p>
  <p id="aiZ">复次，<a id="a-ia"></a>若谓有为法，<a id="a-ib"></a>定有三相，<a id="a-ic"></a>生、<a id="a-id"></a>住、<a id="a-ie"></a>灭；<a id="a-if"></a>无为法亦有三相，<a id="a-ig"></a>不生、<a id="a-ih"></a>不住、<a id="a-ii"></a>不灭。<a id="a-ij"></a>汝以未来世中，<a id="a-ik"></a>非智缘灭法，<a id="a-il"></a>是有为法而无有为相。<a id="a-im"></a>若汝谓以非智缘尽是灭相，<a id="a-in"></a>是亦不然！<a id="a-io"></a>所以者何？<a id="a-ip"></a>无常尽，<a id="a-iq"></a>是名灭相，<a id="a-ir"></a>非以非智缘灭故名为灭相。<a id="a-is"></a>如是等种种，<a id="a-it"></a>无有定相；<a id="a-iu"></a>若有定相而不空者，<a id="a-iv"></a>是事不然！</p>
  <p id="aiw">问曰：<a id="a-ix"></a>应实有法不空。<a id="a-iy"></a>所以者何？<a id="a-iz"></a>凡夫、<a id="a-j0"></a>圣人所知各异，<a id="a-j1"></a>凡夫所知是虚妄，<a id="a-j2"></a>圣人所知是实。<a id="a-j3"></a>依实圣智故舍虚妄法，<a id="a-j4"></a>不可依虚妄舍虚妄！</p>
  <p id="aj5">答曰：<a id="a-j6"></a>为破凡夫所知，<a id="a-j7"></a>故名为圣智。<a id="a-j8"></a>若无凡夫法，<a id="a-j9"></a>则无圣法，<a id="a-jA"></a>如无病则无药。<a id="a-jB"></a>是故经言：<a id="a-jC"></a>离凡夫法更无圣法，<a id="a-jD"></a>凡夫法性即是圣法。</p>
  <p id="ajE">复次，<a id="a-jF"></a>圣人于诸法不取相亦不著，<a id="a-jG"></a>是故圣法为真实；<a id="a-jH"></a>凡夫于诸法取相亦著，<a id="a-jI"></a>故以凡夫人法为虚妄。<a id="a-jJ"></a>圣人虽用而不取相，<a id="a-jK"></a>不取相故则无定相，<a id="a-jL"></a>如是不应为难！<a id="a-jM"></a>于凡夫地著法分别，<a id="a-jN"></a>是圣法、<a id="a-jO"></a>是凡夫法；<a id="a-jP"></a>若于贤圣地，<a id="a-jQ"></a>则无所分别，<a id="a-jR"></a>为断众生病，<a id="a-jS"></a>故言是虚、<a id="a-jT"></a>是实。<a id="a-jU"></a>如说：<a id="a-jV"></a>佛语非虚非实，<a id="a-jW"></a>非缚非解，<a id="a-jX"></a>不一不异，<a id="a-jY"></a>是故无所分别，<a id="a-jZ"></a>清净如虚空。</p>
  <p id="aja">复次，<a id="a-jb"></a>若法不悉空，<a id="a-jc"></a>不应说不戏论为智人相！<a id="a-jd"></a>亦不应说不受不著、<a id="a-je"></a>无所依止、<a id="a-jf"></a>空、<a id="a-jg"></a>无相、<a id="a-jh"></a>无作名为真法！</p>
  <p id="aji">问曰：<a id="a-jj"></a>若一切法空，<a id="a-jk"></a>即亦是实，<a id="a-jl"></a>云何言无实？</p>
  <p id="ajm">答曰：<a id="a-jn"></a>若一切法空，<a id="a-jo"></a>假令有法，<a id="a-jp"></a>已入一切法中破；<a id="a-jq"></a>若无法，<a id="a-jr"></a>不应致难！</p>
  <p id="ajs">问曰：<a id="a-jt"></a>若一切法空是实，<a id="a-ju"></a>佛三藏中，<a id="a-jv"></a>何以多说无常、<a id="a-jw"></a>苦、<a id="a-jx"></a>空、<a id="a-jy"></a>无我法？<a id="a-jz"></a>如经说，<a id="a-k0"></a>佛告诸比丘：<a id="a-k1"></a>“为汝说法，<a id="a-k2"></a>名为第一义空。<a id="a-k3"></a>何等是第一义空？<a id="a-k4"></a>眼生无所从来，<a id="a-k5"></a>灭亦无所去，<a id="a-k6"></a>但有业有业果报，<a id="a-k7"></a>作者不可得！<a id="a-k8"></a>耳、<a id="a-k9"></a>鼻、<a id="a-kA"></a>舌、<a id="a-kB"></a>身、<a id="a-kC"></a>意，<a id="a-kD"></a>亦复如是。<a id="a-kE"></a>”是中若说生无所从来，<a id="a-kF"></a>灭亦无所去，<a id="a-kG"></a>是常法不可得故无常；<a id="a-kH"></a>但有业及业果报，<a id="a-kI"></a>而作者不可得，<a id="a-kJ"></a>是为声闻法中第一义空，<a id="a-kK"></a>云何言一切法空？</p>
  <p id="akL">答曰：<a id="a-kM"></a>我，<a id="a-kN"></a>是一切诸烦恼根本，<a id="a-kO"></a>先著五众为我，<a id="a-kP"></a>然后著外物为我所；<a id="a-kQ"></a>我所缚故而生贪恚，<a id="a-kR"></a>贪恚因缘故起诸业。<a id="a-kS"></a>如佛说无作者，<a id="a-kT"></a>则破一切法中我；<a id="a-kU"></a>若说眼无所从来，<a id="a-kV"></a>灭亦无所去，<a id="a-kW"></a>则说眼无常，<a id="a-kX"></a>若无常即是苦，<a id="a-kY"></a>苦即是非我、<a id="a-kZ"></a>我所。<a id="a-ka"></a>我、<a id="a-kb"></a>我所无故，<a id="a-kc"></a>于一切法中心无所著，<a id="a-kd"></a>心无所著故，<a id="a-ke"></a>则不生结使，<a id="a-kf"></a>不生结使，<a id="a-kg"></a>何用说空！<a id="a-kh"></a>以是故，<a id="a-ki"></a>三藏中，<a id="a-kj"></a>多说无常、<a id="a-kk"></a>苦、<a id="a-kl"></a>空、<a id="a-km"></a>无我，<a id="a-kn"></a>不多说一切法空。</p>
  <p id="ako">复次，<a id="a-kp"></a>众生虽闻佛说无常、<a id="a-kq"></a>苦、<a id="a-kr"></a>无我，<a id="a-ks"></a>而戏论诸法，<a id="a-kt"></a>为是人故说诸法空；<a id="a-ku"></a>若无我亦无我所，<a id="a-kv"></a>若无我、<a id="a-kw"></a>无我所，<a id="a-kx"></a>是即入空义。</p>
  <p id="aky">问曰：<a id="a-kz"></a>佛何以说有业有果报？<a id="a-l0"></a>若有业有果报，<a id="a-l1"></a>是则不空！</p>
  <p id="al2">答曰：<a id="a-l3"></a>佛说法有二种：<a id="a-l4"></a>一者、<a id="a-l5"></a>无我，<a id="a-l6"></a>二者、<a id="a-l7"></a>无法。<a id="a-l8"></a>为著见神有常者，<a id="a-l9"></a>故为说无作者；<a id="a-lA"></a>为著断灭见者，<a id="a-lB"></a>故为说有业有业果报。<a id="a-lC"></a>若人闻说无作者，<a id="a-lD"></a>转堕断灭见中，<a id="a-lE"></a>为说有业有业果报。<a id="a-lF"></a>此五众能起业而不至后世，<a id="a-lG"></a>此五众因缘，<a id="a-lH"></a>生五众受业果报相续，<a id="a-lI"></a>故说受业果报。<a id="a-lJ"></a>如母子身虽异，<a id="a-lK"></a>而因缘相续故，<a id="a-lL"></a>如母服药，<a id="a-lM"></a>儿病则瘥。<a id="a-lN"></a>如是今世后世五众虽异，<a id="a-lO"></a>而罪福业因缘相续故，<a id="a-lP"></a>从今世五众因缘，<a id="a-lQ"></a>受后世五众果报。</p>
  <p id="alR">复次，<a id="a-lS"></a>有人求诸法相著一法，<a id="a-lT"></a>若有若无、<a id="a-lU"></a>若常若无常等；<a id="a-lV"></a>以著法故，<a id="a-lW"></a>自法生爱，<a id="a-lX"></a>他法生恚，<a id="a-lY"></a>而起恶业；<a id="a-lZ"></a>为是人故说诸法空，<a id="a-la"></a>诸法空则无有法。<a id="a-lb"></a>所以者何？<a id="a-lc"></a>所可爱法能生结使，<a id="a-ld"></a>能生结使则是无明因缘，<a id="a-le"></a>若生无明，<a id="a-lf"></a>云何是实？<a id="a-lg"></a>是为法空。</p>
  <p id="alh">复次，<a id="a-li"></a>众生有二种：<a id="a-lj"></a>一者、<a id="a-lk"></a>著世间，<a id="a-ll"></a>二者、<a id="a-lm"></a>求出世间。<a id="a-ln"></a>求出世间，<a id="a-lo"></a>有上、<a id="a-lp"></a>中、<a id="a-lq"></a>下。<a id="a-lr"></a>上者利根，<a id="a-ls"></a>大心求佛道；<a id="a-lt"></a>中者中根，<a id="a-lu"></a>求辟支佛道；<a id="a-lv"></a>下者钝根，<a id="a-lw"></a>求声闻道。<a id="a-lx"></a>为求佛道者，<a id="a-ly"></a>说六波罗蜜及法空；<a id="a-lz"></a>为求辟支佛者，<a id="a-m0"></a>说十二因缘及独行法；<a id="a-m1"></a>为求声闻者，<a id="a-m2"></a>说众生空及四真谛法。<a id="a-m3"></a>声闻畏恶生死，<a id="a-m4"></a>闻众生空，<a id="a-m5"></a>及四真谛，<a id="a-m6"></a>无常、<a id="a-m7"></a>苦、<a id="a-m8"></a>空、<a id="a-m9"></a>无我，<a id="a-mA"></a>不戏论诸法。<a id="a-mB"></a>如围中有鹿，<a id="a-mC"></a>既被毒箭，<a id="a-mD"></a>一向求脱，<a id="a-mE"></a>更无他念。<a id="a-mF"></a>辟支佛虽厌老病死，<a id="a-mG"></a>犹能少观甚深因缘，<a id="a-mH"></a>亦能少度众生。<a id="a-mI"></a>譬如犀在围中，<a id="a-mJ"></a>虽被毒箭，<a id="a-mK"></a>犹能顾恋其子。<a id="a-mL"></a>菩萨虽厌老病死，<a id="a-mM"></a>能观诸法实相，<a id="a-mN"></a>究尽深入十二因缘，<a id="a-mO"></a>通达法空，<a id="a-mP"></a>入无量法性。<a id="a-mQ"></a>譬如白香象王在猎围中，<a id="a-mR"></a>虽被箭射，<a id="a-mS"></a>顾视猎者心无所畏，<a id="a-mT"></a>及将营从安步而去。<a id="a-mU"></a>以是故，<a id="a-mV"></a>三藏中不多说法空。<a id="a-mW"></a>或有利根梵志，<a id="a-mX"></a>求诸法实相，<a id="a-mY"></a>不厌老病死，<a id="a-mZ"></a>著种种法相，<a id="a-ma"></a>为是故说法空。<a id="a-mb"></a>所谓先尼梵志，<a id="a-mc"></a>不说五众即是实，<a id="a-md"></a>亦不说离五众是实。<a id="a-me"></a>复有强论梵志，<a id="a-mf"></a>佛答：<a id="a-mg"></a>“我法中不受有无，<a id="a-mh"></a>汝何所论有无？<a id="a-mi"></a>是戏论法，<a id="a-mj"></a>结使生处。<a id="a-mk"></a>”及杂阿含中大空经说二种空：<a id="a-ml"></a>众生空、<a id="a-mm"></a>法空。<a id="a-mn"></a>罗陀经中说：<a id="a-mo"></a>色众破裂分散，<a id="a-mp"></a>令无所有。<a id="a-mq"></a>筏喻经中说：<a id="a-mr"></a>法尚应舍，<a id="a-ms"></a>何况非法？<a id="a-mt"></a>波罗延经利众经中说：<a id="a-mu"></a>智者于一切法不受不著，<a id="a-mv"></a>若受著法则生戏论，<a id="a-mw"></a>若无所依止则无所论。<a id="a-mx"></a>诸得道圣人于诸法无取无舍，<a id="a-my"></a>若无取舍，<a id="a-mz"></a>能离一切诸见。<a id="a-n0"></a>如是等三藏中处处说法空，<a id="a-n1"></a>是名为一切法空。</p>
  <p id="an2">不可得空者，<a id="a-n3"></a>有人言：<a id="a-n4"></a>“于众、<a id="a-n5"></a>界、<a id="a-n6"></a>入中，<a id="a-n7"></a>我法、<a id="a-n8"></a>常法不可得，<a id="a-n9"></a>故名为不可得空。<a id="a-nA"></a>”有人言：<a id="a-nB"></a>“诸因缘中求法不可得，<a id="a-nC"></a>如五指中拳不可得，<a id="a-nD"></a>故名为不可得空。<a id="a-nE"></a>”有人言：<a id="a-nF"></a>“一切法及因缘，<a id="a-nG"></a>毕竟不可得，<a id="a-nH"></a>故名为不可得空。<a id="a-nI"></a>”</p>
  <p id="anJ">问曰：<a id="a-nK"></a>何以故名不可得空？<a id="a-nL"></a>为智力少故不可得，<a id="a-nM"></a>为实无故不可得？</p>
  <p id="anN">答曰：<a id="a-nO"></a>诸法实无故不可得，<a id="a-nP"></a>非智力少也。</p>
  <p id="anQ">问曰：<a id="a-nR"></a>若尔者，<a id="a-nS"></a>与毕竟空、<a id="a-nT"></a>自相空无异，<a id="a-nU"></a>今何以故更说不可得空？</p>
  <p id="anV">答曰：<a id="a-nW"></a>若人闻上诸空都无所有，<a id="a-nX"></a>心怀怖畏生疑，<a id="a-nY"></a>今说所以空因缘，<a id="a-nZ"></a>以求索不可得故，<a id="a-na"></a>为说不可得空。<a id="a-nb"></a>断是疑怖故，<a id="a-nc"></a>佛说不可得空。<a id="a-nd"></a>所以者何？<a id="a-ne"></a>佛言：<a id="a-nf"></a>“我从初发心乃至成佛，<a id="a-ng"></a>及十方佛，<a id="a-nh"></a>于诸法中求实不可得，<a id="a-ni"></a>是名不可得空。<a id="a-nj"></a>”</p>
  <p id="ank">问曰：<a id="a-nl"></a>何事不可得？</p>
  <p id="anm">答曰：<a id="a-nn"></a>一切法乃至无余涅槃不可得故，<a id="a-no"></a>名为不可得空。</p>
  <p id="anp">复次，<a id="a-nq"></a>行者得是不可得空，<a id="a-nr"></a>不得三毒、<a id="a-ns"></a>四流、<a id="a-nt"></a>四缚、<a id="a-nu"></a>五盖、<a id="a-nv"></a>六爱、<a id="a-nw"></a>七使、<a id="a-nx"></a>八邪、<a id="a-ny"></a>九结、<a id="a-nz"></a>十恶，<a id="a-o0"></a>诸弊恶垢缚等都不可得故，<a id="a-o1"></a>名为不可得空。</p>
  <p id="ao2">问曰：<a id="a-o3"></a>若尔者，<a id="a-o4"></a>行是不可得空，<a id="a-o5"></a>得何等法？</p>
  <p id="ao6">答曰：<a id="a-o7"></a>得戒、<a id="a-o8"></a>定、<a id="a-o9"></a>慧，<a id="a-oA"></a>得四沙门果、<a id="a-oB"></a>五根、<a id="a-oC"></a>五无学众、<a id="a-oD"></a>六舍法、<a id="a-oE"></a>七觉分、<a id="a-oF"></a>八圣道分、<a id="a-oG"></a>九次第定、<a id="a-oH"></a>十无学法，<a id="a-oI"></a>得如是等，<a id="a-oJ"></a>是声闻法。<a id="a-oK"></a>若得般若波罗蜜，<a id="a-oL"></a>则具足六波罗蜜，<a id="a-oM"></a>及十地诸功德。</p>
  <p id="aoN">问曰：<a id="a-oO"></a>上言一切法乃至涅槃不可得，<a id="a-oP"></a>今何以言得戒、<a id="a-oQ"></a>定、<a id="a-oR"></a>慧，<a id="a-oS"></a>乃至十地诸功德法？</p>
  <p id="aoT">答曰：<a id="a-oU"></a>是法虽得，<a id="a-oV"></a>皆趣不可得空：<a id="a-oW"></a>无受著故，<a id="a-oX"></a>是名不可得；<a id="a-oY"></a>为无为法故，<a id="a-oZ"></a>名不可得；<a id="a-oa"></a>圣谛故，<a id="a-ob"></a>名不可得；<a id="a-oc"></a>第一义谛故，<a id="a-od"></a>名不可得。<a id="a-oe"></a>圣人虽得诸功德，<a id="a-of"></a>入无余涅槃故，<a id="a-og"></a>不以为得；<a id="a-oh"></a>凡夫人以为大得。<a id="a-oi"></a>如师子虽有所作，<a id="a-oj"></a>不自以为奇，<a id="a-ok"></a>余众生见以为希有。<a id="a-ol"></a>圣人虽有所得而不以为得，<a id="a-om"></a>是名为不可得空。</p>
  <p id="aon">无法空、<a id="a-oo"></a>有法空、<a id="a-op"></a>无法有法空者，<a id="a-oq"></a>无法空者，<a id="a-or"></a>有人言：<a id="a-os"></a>“无法、<a id="a-ot"></a>名法已灭，<a id="a-ou"></a>是灭无故，<a id="a-ov"></a>名无法空。<a id="a-ow"></a>”有法空者，<a id="a-ox"></a>诸法因缘和合生，<a id="a-oy"></a>故有法，<a id="a-oz"></a>有法无故，<a id="a-p0"></a>名有法空。<a id="a-p1"></a>无法有法空者，<a id="a-p2"></a>取无法有法相不可得，<a id="a-p3"></a>是为无法有法空。</p>
  <p id="ap4">复次，<a id="a-p5"></a>观无法有法空，<a id="a-p6"></a>故名无法有法空。</p>
  <p id="ap7">复次，<a id="a-p8"></a>行者观诸法生、<a id="a-p9"></a>灭，<a id="a-pA"></a>若有门、<a id="a-pB"></a>若无门，<a id="a-pC"></a>生门生喜，<a id="a-pD"></a>灭门生忧。<a id="a-pE"></a>行者观生法空则灭喜心，<a id="a-pF"></a>观灭法空则灭忧心。<a id="a-pG"></a>所以者何？<a id="a-pH"></a>生无所得，<a id="a-pI"></a>灭无所失，<a id="a-pJ"></a>除世间贪忧故，<a id="a-pK"></a>是名无法有法空。</p>
  <p id="apL">复次，<a id="a-pM"></a>十八空中，<a id="a-pN"></a>初三品空，<a id="a-pO"></a>破一切法；<a id="a-pP"></a>后三空，<a id="a-pQ"></a>亦破一切法。<a id="a-pR"></a>有法空，<a id="a-pS"></a>破一切法生时、<a id="a-pT"></a>住时；<a id="a-pU"></a>无法空，<a id="a-pV"></a>破一切法灭时；<a id="a-pW"></a>无法有法空，<a id="a-pX"></a>生、<a id="a-pY"></a>灭一时俱破。</p>
  <p id="apZ">复次，<a id="a-pa"></a>有人言：<a id="a-pb"></a>“过去、<a id="a-pc"></a>未来法空，<a id="a-pd"></a>是名无法空；<a id="a-pe"></a>现在及无为法空，<a id="a-pf"></a>是名有法空。<a id="a-pg"></a>何以故？<a id="a-ph"></a>过去法灭失、<a id="a-pi"></a>变异归无；<a id="a-pj"></a>未来法因缘未和合，<a id="a-pk"></a>未生、<a id="a-pl"></a>未有，<a id="a-pm"></a>未出、<a id="a-pn"></a>未起，<a id="a-po"></a>以是故名无法。<a id="a-pp"></a>观知现在法及无为法现有，<a id="a-pq"></a>是名有法。<a id="a-pr"></a>是二俱空，<a id="a-ps"></a>故名为无法有法空。<a id="a-pt"></a>”</p>
  <p id="apu">复次，<a id="a-pv"></a>有人言：<a id="a-pw"></a>“无为法无生、<a id="a-px"></a>住、<a id="a-py"></a>灭，<a id="a-pz"></a>是名无法；<a id="a-q0"></a>有为法生、<a id="a-q1"></a>住、<a id="a-q2"></a>灭，<a id="a-q3"></a>是名有法。<a id="a-q4"></a>如是等空，<a id="a-q5"></a>名为无法有法空。<a id="a-q6"></a>”是为菩萨欲住内空乃至无法有法空，<a id="a-q7"></a>当学般若波罗蜜。</p>
 </body>
</html>