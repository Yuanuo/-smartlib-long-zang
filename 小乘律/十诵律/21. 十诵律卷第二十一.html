<!doctype html>
<html id="z3IBUugly" data-ver="2240">
 <head>
  <meta charset="utf-8">
  <meta author="鸠摩罗什">
  <meta library="龙藏">
  <meta catalog="小乘律">
  <meta period="姚秦">
 </head>
 <body>
  <h1 id="a1">十诵律卷第二十一(第四诵之一)</h1>
  <h2 id="a2">七法中受具足戒法第一</h2>
  <p id="a3">佛婆伽婆王舍城外住。<a id="a-4"></a>尔时未听比丘作和尚阿阇梨。<a id="a-5"></a>未有白四羯磨受具足戒。<a id="a-6"></a>时诸比丘以初未有和尚阿阇梨故。<a id="a-7"></a>作袈裟衣不如法。<a id="a-8"></a>着衣亦不如法。<a id="a-9"></a>及身威仪皆不如法。<a id="a-A"></a>又诸比丘从聚落至聚落。<a id="a-B"></a>从城至城。<a id="a-C"></a>从国至国。<a id="a-D"></a>游行时行乞食时。<a id="a-E"></a>乞饭乞羹乞佉陀尼。<a id="a-F"></a>人请食时。<a id="a-G"></a>索饭索羹索佉陀尼。<a id="a-H"></a>取他残食钵残饭残羹残佉陀尼残浆。<a id="a-I"></a>高声大声食。<a id="a-J"></a>譬如婆罗门食。<a id="a-K"></a>有一比丘摩诃卢患苦痛。<a id="a-L"></a>无有等侣无人看视。<a id="a-M"></a>外学异道。<a id="a-N"></a>见如是事讥嫌呵责。<a id="a-O"></a>沙门释子无善教。<a id="a-P"></a>不被教无调顺无调御法。<a id="a-Q"></a>作袈裟衣不如法。<a id="a-R"></a>着衣亦不如法。<a id="a-S"></a>及身威仪皆不如法。<a id="a-T"></a>从聚落至聚落。<a id="a-U"></a>从城至城。<a id="a-V"></a>从国至国。<a id="a-W"></a>游行时行乞食时。<a id="a-X"></a>乞饭乞羹乞佉陀尼。<a id="a-Y"></a>人请食时。<a id="a-Z"></a>索饭索羹索佉陀尼。<a id="a-a"></a>取他残食钵残饭残羹残佉陀尼残浆。<a id="a-b"></a>高声大声食。<a id="a-c"></a>譬如诸婆罗门食。<a id="a-d"></a>有诸比丘。<a id="a-e"></a>少欲知足行头陀。<a id="a-f"></a>闻是事心惭愧。<a id="a-g"></a>以是事具白佛。<a id="a-h"></a>佛以是因缘集僧。<a id="a-i"></a>集僧竟。<a id="a-j"></a>诸佛常法。<a id="a-k"></a>有知而问知而不问。<a id="a-l"></a>知时问知时不问。<a id="a-m"></a>有益问无益不问。<a id="a-n"></a>有因缘问。<a id="a-o"></a>今佛知故问。<a id="a-p"></a>佛问诸比丘。<a id="a-q"></a>汝实尔不。<a id="a-r"></a>答言。<a id="a-s"></a>实尔世尊。<a id="a-t"></a>佛种种因缘呵责。<a id="a-u"></a>何以名比丘。<a id="a-v"></a>无和尚阿阇梨。<a id="a-w"></a>作袈裟衣不如法。<a id="a-x"></a>着衣不如法。<a id="a-y"></a>及身威仪皆不如法。<a id="a-z"></a>从聚落至聚落。<a id="a-10"></a>从城至城。<a id="a-11"></a>从国至国。<a id="a-12"></a>游行时行乞食时。<a id="a-13"></a>乞饭乞羹乞佉陀尼。<a id="a-14"></a>人请食时。<a id="a-15"></a>索饭索羹索佉陀尼。<a id="a-16"></a>取他残食钵残饭残羹残佉陀尼残浆。<a id="a-17"></a>高声大声食。<a id="a-18"></a>譬如诸婆罗门食。<a id="a-19"></a>诸外学异道嫉妒讥嫌呵责言。<a id="a-1A"></a>沙门释子无善教。<a id="a-1B"></a>不被教无调顺无调御法。<a id="a-1C"></a>作袈裟衣不如法。<a id="a-1D"></a>着衣不如法。<a id="a-1E"></a>及身威仪皆不如法。<a id="a-1F"></a>从聚落至聚落。<a id="a-1G"></a>从城至城。<a id="a-1H"></a>从国至国。<a id="a-1I"></a>游行时行乞食时。<a id="a-1J"></a>乞饭乞羹乞佉陀尼。<a id="a-1K"></a>人请食时。<a id="a-1L"></a>索饭索羹索佉陀尼。<a id="a-1M"></a>取他残食钵残饭残羹残佉陀尼残浆。<a id="a-1N"></a>高声大声食。<a id="a-1O"></a>譬如诸婆罗门食。<a id="a-1P"></a>佛种种因缘诃已语诸比丘。<a id="a-1Q"></a>从今听作和尚阿阇梨。<a id="a-1R"></a>听十僧现前白四羯磨受具足。<a id="a-1S"></a>云何白四羯磨受具足。<a id="a-1T"></a>众僧一心和合。<a id="a-1U"></a>一比丘僧中唱。<a id="a-1V"></a>大德僧听。<a id="a-1W"></a>是某甲。<a id="a-1X"></a>从某甲受具足戒。<a id="a-1Y"></a>是从僧乞受具足戒某甲。<a id="a-1Z"></a>和尚某甲。<a id="a-1a"></a>若僧时到僧忍听。<a id="a-1b"></a>僧当与某甲受具足和尚某甲。<a id="a-1c"></a>如是白。<a id="a-1d"></a>白四羯磨。<a id="a-1e"></a>从今听和尚共行弟子。<a id="a-1f"></a>若病应看欲死应救。<a id="a-1g"></a>若病应与随病饮食随病药随病供给。<a id="a-1h"></a>若弟子无财。<a id="a-1i"></a>和尚应给。<a id="a-1j"></a>若和尚无。<a id="a-1k"></a>从他索与。<a id="a-1l"></a>若少知识索不能得。<a id="a-1m"></a>乞食得好食应与。<a id="a-1n"></a>若和尚病弟子亦尔。<a id="a-1o"></a>阿阇梨看近住弟子。<a id="a-1p"></a>近住弟子看阿阇梨亦如是。<a id="a-1q"></a>从今诸有和尚阿阇梨。<a id="a-1r"></a>看共住弟子近住弟子。<a id="a-1s"></a>养畜如儿想。<a id="a-1t"></a>共住弟子近住弟子。<a id="a-1u"></a>看和尚阿阇梨如父想。<a id="a-1v"></a>汝等如是展转相依住。<a id="a-1w"></a>于我法中增长善法。</p>
  <p id="a1x">佛在王舍城。<a id="a-1y"></a>是时诸比丘心念。<a id="a-1z"></a>佛已听我等作和尚阿阇梨。<a id="a-20"></a>已听十僧现前白四羯磨受具足戒。<a id="a-21"></a>彼年少比丘作和尚。<a id="a-22"></a>若一岁二岁三岁四岁五岁。<a id="a-23"></a>少长老比丘作师。<a id="a-24"></a>是中有比丘。<a id="a-25"></a>少欲知足行头陀。<a id="a-26"></a>诃责诸比丘。<a id="a-27"></a>何以名比丘。<a id="a-28"></a>佛已听我等作和尚阿阇梨。<a id="a-29"></a>听十僧现前白四羯磨受具足戒。<a id="a-2A"></a>年少比丘作和尚。<a id="a-2B"></a>若一岁二岁三岁四岁五岁。<a id="a-2C"></a>少长老比丘。<a id="a-2D"></a>彼诸比丘种种诃已。<a id="a-2E"></a>以是事具白佛。<a id="a-2F"></a>佛以是因缘集僧。<a id="a-2G"></a>集僧竟。<a id="a-2H"></a>佛知故问。<a id="a-2I"></a>问诸比丘。<a id="a-2J"></a>汝等实尔不。<a id="a-2K"></a>答言。<a id="a-2L"></a>实尔世尊。<a id="a-2M"></a>佛种种因缘诃诸比丘。<a id="a-2N"></a>何以名比丘。<a id="a-2O"></a>佛已听我等作和尚阿阇梨。<a id="a-2P"></a>听十僧现前白四羯磨受具足戒。<a id="a-2Q"></a>年少比丘作和尚。<a id="a-2R"></a>若一岁二岁三岁四岁五岁。<a id="a-2S"></a>少长老比丘。<a id="a-2T"></a>佛虽呵责。<a id="a-2U"></a>而未结戒。<a id="a-2V"></a>佛在舍卫国。<a id="a-2W"></a>尔时长老优波斯那婆檀提子。<a id="a-2X"></a>一岁授共住弟子具足和尚一岁弟子无岁共往。<a id="a-2Y"></a>憍萨罗国一处夏安居。<a id="a-2Z"></a>诸佛常法。<a id="a-2a"></a>两时大会。<a id="a-2b"></a>春末月夏末月。<a id="a-2c"></a>春末月欲安居时。<a id="a-2d"></a>诸方国比丘来。<a id="a-2e"></a>听佛说法。<a id="a-2f"></a>心念。<a id="a-2g"></a>是法夏安居乐。<a id="a-2h"></a>是初大会。<a id="a-2i"></a>夏末月自恣作衣竟。<a id="a-2j"></a>持衣钵来诣佛所。<a id="a-2k"></a>如是思惟。<a id="a-2l"></a>我久不见婆伽婆。<a id="a-2m"></a>久不见修伽陀。<a id="a-2n"></a>是第二大会。<a id="a-2o"></a>是时长老优波斯那。<a id="a-2p"></a>是中住处夏安居。<a id="a-2q"></a>自恣竟作衣已持衣钵。<a id="a-2r"></a>自身二岁弟子一岁。<a id="a-2s"></a>共游行往舍卫国。<a id="a-2t"></a>到佛所头面礼佛足一面坐。<a id="a-2u"></a>诸佛常法。<a id="a-2v"></a>问讯客比丘。<a id="a-2w"></a>夏安居忍不足不。<a id="a-2x"></a>安乐住不。<a id="a-2y"></a>乞食不乏道路不疲耶。<a id="a-2z"></a>今佛亦如是问。<a id="a-30"></a>优波斯那。<a id="a-31"></a>夏安居忍不足不。<a id="a-32"></a>安乐住不。<a id="a-33"></a>乞食不乏道路不疲耶。<a id="a-34"></a>优波斯那答言。<a id="a-35"></a>实忍足安乐住乞食不乏道路不疲。<a id="a-36"></a>佛知故问。<a id="a-37"></a>优波斯那。<a id="a-38"></a>是谁善男子。<a id="a-39"></a>答言。<a id="a-3A"></a>是我许。<a id="a-3B"></a>佛言。<a id="a-3C"></a>是作何等。<a id="a-3D"></a>答言。<a id="a-3E"></a>是我共住弟子。<a id="a-3F"></a>佛言。<a id="a-3G"></a>汝几岁。<a id="a-3H"></a>答言二岁。<a id="a-3I"></a>是善男子几岁。<a id="a-3J"></a>答言一岁。<a id="a-3K"></a>佛以是事集僧。<a id="a-3L"></a>集僧已。<a id="a-3M"></a>佛种种因缘诃优波斯那。<a id="a-3N"></a>汝愚痴人。<a id="a-3O"></a>何故。<a id="a-3P"></a>来思惟但欲畜众。<a id="a-3Q"></a>二岁比丘。<a id="a-3R"></a>畜一岁共住弟子。<a id="a-3S"></a>何以名比丘。<a id="a-3T"></a>佛听我等作和尚阿阇梨。<a id="a-3U"></a>听十僧现前白四羯磨受具足戒。<a id="a-3V"></a>是年少比丘。<a id="a-3W"></a>授共住弟子具足。<a id="a-3X"></a>一岁二岁三岁四岁五岁。<a id="a-3Y"></a>少长老比丘。<a id="a-3Z"></a>佛种种因缘诃竟。<a id="a-3a"></a>语诸比丘。<a id="a-3b"></a>从今不满十岁。<a id="a-3c"></a>不得授共住弟子具足。<a id="a-3d"></a>若授具足犯突吉罗。</p>
  <p id="a3e">是时诸比丘心念。<a id="a-3f"></a>佛听我和尚。<a id="a-3g"></a>听阿阇梨。<a id="a-3h"></a>听十僧现前白四羯磨受具足戒。<a id="a-3i"></a>不满十岁不得授共住弟子具足。<a id="a-3j"></a>是诸比丘满十岁。<a id="a-3k"></a>皆授共住弟子具足。<a id="a-3l"></a>知法授不知法亦授。<a id="a-3m"></a>善者畜不善亦畜。<a id="a-3n"></a>住戒度不住戒亦度。<a id="a-3o"></a>是中见和尚不知法。<a id="a-3p"></a>弟子亦不知法。<a id="a-3q"></a>和尚不善弟子亦不善。<a id="a-3r"></a>和尚不住戒。<a id="a-3s"></a>弟子亦不住戒。<a id="a-3t"></a>是时诸比丘。<a id="a-3u"></a>自不知法不善不住戒。<a id="a-3v"></a>与他出家受具足。<a id="a-3w"></a>作依止师畜沙弥。<a id="a-3x"></a>有一比丘摩诃卢。<a id="a-3y"></a>不知法不善不住戒。<a id="a-3z"></a>空满十岁。<a id="a-40"></a>与共住弟子授具足。<a id="a-41"></a>以小事与弟子斗诤。<a id="a-42"></a>弟子舍戒还俗。<a id="a-43"></a>诸比丘少欲知足行头陀。<a id="a-44"></a>诃责言。<a id="a-45"></a>何以名比丘。<a id="a-46"></a>佛听和尚。<a id="a-47"></a>听阿阇梨。<a id="a-48"></a>听十僧现前白四羯磨受具足戒。<a id="a-49"></a>不满十岁不得授共住弟子具足。<a id="a-4A"></a>是诸比丘满十岁。<a id="a-4B"></a>皆授共住弟子具足。<a id="a-4C"></a>知法授不知法亦授。<a id="a-4D"></a>善者畜不善亦畜。<a id="a-4E"></a>住戒度不住戒亦度。<a id="a-4F"></a>是中见和尚不知法。<a id="a-4G"></a>不善不住戒。<a id="a-4H"></a>弟子亦尔。<a id="a-4I"></a>与他出家受具足。<a id="a-4J"></a>作依止师畜沙弥。<a id="a-4K"></a>彼诸比丘种种诃竟。<a id="a-4L"></a>以是事具白佛。<a id="a-4M"></a>佛以是因缘集僧。<a id="a-4N"></a>集僧已。<a id="a-4O"></a>佛知故问。<a id="a-4P"></a>问诸比丘。<a id="a-4Q"></a>汝实尔不。<a id="a-4R"></a>答言。<a id="a-4S"></a>实尔世尊。<a id="a-4T"></a>佛种种因缘诃责。<a id="a-4U"></a>何以名比丘。<a id="a-4V"></a>佛听和尚。<a id="a-4W"></a>听阿阇梨。<a id="a-4X"></a>听十僧现前白四羯磨受具足戒。<a id="a-4Y"></a>不满十岁不得授共住弟子具足。<a id="a-4Z"></a>是诸比丘满十岁。<a id="a-4a"></a>皆授共住弟子具足。<a id="a-4b"></a>知法授不知法亦授。<a id="a-4c"></a>善者畜不善亦畜。<a id="a-4d"></a>住戒度不住戒亦度。<a id="a-4e"></a>是中见和尚不知法。<a id="a-4f"></a>不善不住戒。<a id="a-4g"></a>弟子亦尔。<a id="a-4h"></a>与他出家受具足。<a id="a-4i"></a>作依止师畜沙弥。<a id="a-4j"></a>佛种种因缘诃竟。<a id="a-4k"></a>语诸比丘。<a id="a-4l"></a>从今听五法成就满十岁。<a id="a-4m"></a>若过应授共住弟子具足。<a id="a-4n"></a>何等五。<a id="a-4o"></a>一满十岁若过。<a id="a-4p"></a>二持戒不破。<a id="a-4q"></a>三多闻。<a id="a-4r"></a>四有力能。<a id="a-4s"></a>如法除弟子忧悔。<a id="a-4t"></a>五能拔弟子恶邪。<a id="a-4u"></a>复有五法成就。<a id="a-4v"></a>满十岁应授共住弟子具足。<a id="a-4w"></a>何等五。<a id="a-4x"></a>一信成。<a id="a-4y"></a>二戒成。<a id="a-4z"></a>三闻成。<a id="a-50"></a>四舍成。<a id="a-51"></a>五慧成。<a id="a-52"></a>能赞能教弟子。<a id="a-53"></a>令善入住信戒闻舍慧。<a id="a-54"></a>复有五法成就。<a id="a-55"></a>满十岁应授共住弟子具足。<a id="a-56"></a>何等五。<a id="a-57"></a>一无学戒众。<a id="a-58"></a>二无学定众。<a id="a-59"></a>三无学慧众。<a id="a-5A"></a>四无学解脱众。<a id="a-5B"></a>五无学解脱知见众成就。<a id="a-5C"></a>能赞能教弟子。<a id="a-5D"></a>善入住戒定慧解脱解脱知见众。<a id="a-5E"></a>复有五法成就。<a id="a-5F"></a>满十岁应授共住弟子具足。<a id="a-5G"></a>何等五。<a id="a-5H"></a>一知犯。<a id="a-5I"></a>二知非犯。<a id="a-5J"></a>三知罪轻。<a id="a-5K"></a>四知罪重。<a id="a-5L"></a>五知诵波罗提木叉学利广说。<a id="a-5M"></a>复有五法成就。<a id="a-5N"></a>满十岁应授共住弟子具足。<a id="a-5O"></a>何等五。<a id="a-5P"></a>一知出家法。<a id="a-5Q"></a>二能作教师。<a id="a-5R"></a>三能作戒师。<a id="a-5S"></a>四能知依止师法。<a id="a-5T"></a>五能知遮道法不遮道法。<a id="a-5U"></a>复有五法成就。<a id="a-5V"></a>满十岁应授共住弟子具足。<a id="a-5W"></a>何等五。<a id="a-5X"></a>一能教弟子清净戒。<a id="a-5Y"></a>二能教阿毗昙。<a id="a-5Z"></a>三能教比尼。<a id="a-5a"></a>四弟子在他方愁苦不乐。<a id="a-5b"></a>能致使来。<a id="a-5c"></a>若自不能因他力致来。<a id="a-5d"></a>五弟子若病能供给。<a id="a-5e"></a>若自不能。<a id="a-5f"></a>能使他供给。<a id="a-5g"></a>如是五法成就。<a id="a-5h"></a>满十岁若过。<a id="a-5i"></a>应授共住弟子具足。<a id="a-5j"></a>若上诸五法不成就。<a id="a-5k"></a>满十岁若过。<a id="a-5l"></a>授共住弟子具足。<a id="a-5m"></a>得罪。</p>
  <p id="a5n">若比丘有上诸五法成就。<a id="a-5o"></a>满十岁应与他依止。<a id="a-5p"></a>云何应与。<a id="a-5q"></a>所欲求依止比丘。<a id="a-5r"></a>从座起偏袒着衣脱革屣胡跪两手捉长老两足。<a id="a-5s"></a>应如是语。<a id="a-5t"></a>我某甲比丘。<a id="a-5u"></a>从长老乞依止。<a id="a-5v"></a>长老与我依止。<a id="a-5w"></a>我依止长老住。<a id="a-5x"></a>第二第三亦如是乞。<a id="a-5y"></a>长老应言如汝语若诸五法成就满十岁。<a id="a-5z"></a>应受他依止。<a id="a-60"></a>若无诸五法。<a id="a-61"></a>满十岁受他依止。<a id="a-62"></a>得罪。</p>
  <p id="a63">若比丘有上五法。<a id="a-64"></a>满十岁应畜沙弥。<a id="a-65"></a>云何应畜。<a id="a-66"></a>若未剃发来。<a id="a-67"></a>是时当与剃发。<a id="a-68"></a>若自有袈裟应着。<a id="a-69"></a>若无和尚应与衣着。<a id="a-6A"></a>教长跪合掌。<a id="a-6B"></a>戒师应教。<a id="a-6C"></a>我某甲。<a id="a-6D"></a>归依佛归依法归依僧。<a id="a-6E"></a>第二我某甲。<a id="a-6F"></a>归依佛归依法归依僧。<a id="a-6G"></a>第三我某甲。<a id="a-6H"></a>归依佛归依法归依僧。<a id="a-6I"></a>我某甲。<a id="a-6J"></a>已归依佛已归依法已归依僧。<a id="a-6K"></a>从今尽寿。<a id="a-6L"></a>是佛优婆塞忆持。<a id="a-6M"></a>第二我某甲。<a id="a-6N"></a>已归依佛已归依法已归依僧。<a id="a-6O"></a>从今尽寿。<a id="a-6P"></a>是佛优婆塞忆持。<a id="a-6Q"></a>第三我某甲。<a id="a-6R"></a>已归依佛已归依法已归依僧。<a id="a-6S"></a>从今尽寿。<a id="a-6T"></a>是佛优婆塞忆持。<a id="a-6U"></a>汝某甲听。<a id="a-6V"></a>是佛婆伽婆知见。<a id="a-6W"></a>释迦牟尼多陀阿伽度阿罗诃三藐三佛陀说优婆塞五戒。<a id="a-6X"></a>凡是优婆塞尽寿护持。<a id="a-6Y"></a>何等五。<a id="a-6Z"></a>尽寿离杀生。<a id="a-6a"></a>是优婆塞戒。<a id="a-6b"></a>是中尽寿离杀生。<a id="a-6c"></a>若能持当言能。<a id="a-6d"></a>尽寿离不与取。<a id="a-6e"></a>是优婆塞戒。<a id="a-6f"></a>是中尽寿离不与取。<a id="a-6g"></a>若能持当言能。<a id="a-6h"></a>尽寿离邪淫。<a id="a-6i"></a>是优婆塞戒。<a id="a-6j"></a>是中尽寿离邪淫。<a id="a-6k"></a>若能持当言能。<a id="a-6l"></a>尽寿离妄语。<a id="a-6m"></a>是优婆塞戒。<a id="a-6n"></a>是中尽寿离妄语。<a id="a-6o"></a>若能持当言能尽寿离饮酒。<a id="a-6p"></a>是优婆塞戒。<a id="a-6q"></a>是中尽寿离饮酒。<a id="a-6r"></a>谷酒蒲萄酒甘蔗酒能放逸酒。<a id="a-6s"></a>若能持当言能。<a id="a-6t"></a>我某甲。<a id="a-6u"></a>已归依佛已归依法已归依僧出家。<a id="a-6v"></a>是佛婆伽婆释迦牟尼多陀阿伽度阿罗诃三藐三佛陀出家。<a id="a-6w"></a>我亦随佛出家。<a id="a-6x"></a>和尚某甲。<a id="a-6y"></a>第二我某甲。<a id="a-6z"></a>已归依佛已归依法已归依僧出家。<a id="a-70"></a>是佛婆伽婆释迦牟尼多陀阿伽度阿罗诃三藐三佛陀出家。<a id="a-71"></a>我亦随佛出家和尚某甲。<a id="a-72"></a>第三我某甲。<a id="a-73"></a>已归依佛已归依法已归依僧出家。<a id="a-74"></a>是佛婆伽婆释迦牟尼多陀阿伽度阿罗诃三藐三佛陀出家。<a id="a-75"></a>我亦随佛出家。<a id="a-76"></a>和尚某甲。<a id="a-77"></a>我某甲。<a id="a-78"></a>已归依佛已归依法已归依僧已出家。<a id="a-79"></a>是佛婆伽婆释迦牟尼多陀阿伽度阿罗诃三藐三佛陀出家。<a id="a-7A"></a>我亦随佛出家竟。<a id="a-7B"></a>和尚某甲。<a id="a-7C"></a>尔时应问。<a id="a-7D"></a>汝几岁。<a id="a-7E"></a>随年答。<a id="a-7F"></a>何时出家。<a id="a-7G"></a>冬春夏有闰无闰随问应答。<a id="a-7H"></a>此事尽寿忆持。<a id="a-7I"></a>戒师应言汝某甲听。<a id="a-7J"></a>是佛婆伽婆知见。<a id="a-7K"></a>释迦牟尼多陀阿伽度阿罗诃三藐三佛陀。<a id="a-7L"></a>为沙弥说出家十戒。<a id="a-7M"></a>凡是沙弥。<a id="a-7N"></a>当尽寿护持。<a id="a-7O"></a>何等十。<a id="a-7P"></a>尽寿离杀生。<a id="a-7Q"></a>是沙弥戒。<a id="a-7R"></a>是中尽寿离杀生。<a id="a-7S"></a>若能当言尔。<a id="a-7T"></a>尽寿离不与取。<a id="a-7U"></a>是沙弥戒。<a id="a-7V"></a>是中尽寿离不与取。<a id="a-7W"></a>若能当言尔。<a id="a-7X"></a>尽寿离非梵行。<a id="a-7Y"></a>是沙弥戒。<a id="a-7Z"></a>是中尽寿离非梵行。<a id="a-7a"></a>若能当言尔。<a id="a-7b"></a>尽寿离妄语。<a id="a-7c"></a>是沙弥戒。<a id="a-7d"></a>是中尽寿离妄语。<a id="a-7e"></a>若能当言尔。<a id="a-7f"></a>尽寿离饮酒。<a id="a-7g"></a>是沙弥戒。<a id="a-7h"></a>是中尽寿离饮酒。<a id="a-7i"></a>谷酒蒲萄酒甘蔗酒能放逸酒。<a id="a-7j"></a>若能当言尔。<a id="a-7k"></a>尽寿离处高床大床。<a id="a-7l"></a>是沙弥戒。<a id="a-7m"></a>是中尽寿离处高床大床。<a id="a-7n"></a>若能当言尔。<a id="a-7o"></a>尽寿离着华璎珞香涂身香熏衣。<a id="a-7p"></a>是沙弥戒。<a id="a-7q"></a>是中尽寿离着华璎珞香涂身香熏衣。<a id="a-7r"></a>若能当言尔。<a id="a-7s"></a>尽寿离作伎歌舞不往观听种种乐器。<a id="a-7t"></a>是沙弥戒。<a id="a-7u"></a>是中尽寿离作伎歌舞不往观听种种庄严。<a id="a-7v"></a>若能当言尔。<a id="a-7w"></a>尽寿离受畜金银钱宝。<a id="a-7x"></a>是沙弥戒。<a id="a-7y"></a>是中尽寿离受畜金银钱宝。<a id="a-7z"></a>若能当言尔。<a id="a-80"></a>尽寿离非时食。<a id="a-81"></a>是沙弥戒。<a id="a-82"></a>是中尽寿离非时食。<a id="a-83"></a>若能当言尔。<a id="a-84"></a>如是五法成就。<a id="a-85"></a>满十岁应畜沙弥。<a id="a-86"></a>若不成就五法。<a id="a-87"></a>满十岁畜沙弥。<a id="a-88"></a>得罪。</p>
  <p id="a89">佛在王舍城。<a id="a-8A"></a>长老大目犍连。<a id="a-8B"></a>与王舍城中和利等。<a id="a-8C"></a>十七诸年少乐人授具足戒。<a id="a-8D"></a>是诸人晡时饥极。<a id="a-8E"></a>僧坊内高声大啼。<a id="a-8F"></a>作小儿啼声。<a id="a-8G"></a>佛知故问阿难。<a id="a-8H"></a>何以僧坊内有小儿啼声。<a id="a-8I"></a>阿难答言。<a id="a-8J"></a>世尊。<a id="a-8K"></a>长老大目犍连。<a id="a-8L"></a>与王舍城中和利等。<a id="a-8M"></a>十七诸年少乐人与受具足。<a id="a-8N"></a>是诸人晡时饥极。<a id="a-8O"></a>僧坊内高声大啼作小儿啼声。<a id="a-8P"></a>是时佛以是因缘集僧。<a id="a-8Q"></a>集僧已。<a id="a-8R"></a>佛知故问。<a id="a-8S"></a>问目犍连。<a id="a-8T"></a>汝实作是事不。<a id="a-8U"></a>目连答言。<a id="a-8V"></a>实尔世尊。<a id="a-8W"></a>佛种种因缘诃目犍连。<a id="a-8X"></a>汝不知时。<a id="a-8Y"></a>不知量。<a id="a-8Z"></a>不知限齐。<a id="a-8a"></a>汝其欲度人。<a id="a-8b"></a>未满二十人。<a id="a-8c"></a>不能忍寒热饥渴蚊虻蚤虱蛇蚖毒螫。<a id="a-8d"></a>他人恶语身中苦痛悉不能忍。<a id="a-8e"></a>满二十岁人。<a id="a-8f"></a>能忍寒热饥渴蚊虻蚤虱蛇蚖毒螫。<a id="a-8g"></a>他人恶语及身中苦痛皆悉能忍。<a id="a-8h"></a>佛种种因缘诃已。<a id="a-8i"></a>语诸比丘。<a id="a-8j"></a>从今不满二十年人。<a id="a-8k"></a>不应与受具足。<a id="a-8l"></a>若与受得波逸提罪。</p>
  <p id="a8m">佛在舍卫国。<a id="a-8n"></a>佛语诸比丘。<a id="a-8o"></a>若异道人信善法欲出家。<a id="a-8p"></a>是人应四月与波利婆沙。<a id="a-8q"></a>若满四月得诸比丘意。<a id="a-8r"></a>应与出家。<a id="a-8s"></a>如是应与波利婆沙。<a id="a-8t"></a>一心集僧。<a id="a-8u"></a>是本异道。<a id="a-8v"></a>从坐起偏袒着衣脱革屣。<a id="a-8w"></a>入僧中礼僧足。<a id="a-8x"></a>胡跪合掌作如是言。<a id="a-8y"></a>诸长老忆念。<a id="a-8z"></a>我某甲本异道。<a id="a-90"></a>今信善法欲出家。<a id="a-91"></a>我某甲本异道。<a id="a-92"></a>今僧中乞四月波利婆沙。<a id="a-93"></a>僧与我某甲本异道四月波利婆沙竟。<a id="a-94"></a>得诸比丘意。<a id="a-95"></a>僧当与我出家受具足。<a id="a-96"></a>第二第三亦如是乞。<a id="a-97"></a>尔时一比丘。<a id="a-98"></a>应僧中唱。<a id="a-99"></a>大德僧听。<a id="a-9A"></a>是某甲本异道。<a id="a-9B"></a>信善法欲出家。<a id="a-9C"></a>今是某甲本异道。<a id="a-9D"></a>从僧乞四月波利婆沙。<a id="a-9E"></a>如是言。<a id="a-9F"></a>僧与我某甲本异道四月波利婆沙竟。<a id="a-9G"></a>得诸比丘意。<a id="a-9H"></a>僧当与我出家受具足。<a id="a-9I"></a>若僧时到僧忍听。<a id="a-9J"></a>僧某甲本异道僧当与四月波利婆沙。<a id="a-9K"></a>如是白。<a id="a-9L"></a>白四羯磨。<a id="a-9M"></a>僧与某甲本异道四月波利婆沙竟僧忍默然故是事如是持。<a id="a-9N"></a>是中云何得意。<a id="a-9O"></a>云何不得意。<a id="a-9P"></a>是本异道现前。<a id="a-9Q"></a>应赞佛法僧戒呵诸异道。<a id="a-9R"></a>实若赞佛法僧戒时是本异道心不生喜乐。<a id="a-9S"></a>乃至须臾诃诸异道实时忧愁瞋诤。<a id="a-9T"></a>是名不得意。<a id="a-9U"></a>若赞佛法僧戒时。<a id="a-9V"></a>是本异道心生喜乐。<a id="a-9W"></a>诃诸异道。<a id="a-9X"></a>实时不忧愁不瞋诤。<a id="a-9Y"></a>是名得意。<a id="a-9Z"></a>如是应与出家受具足。<a id="a-9a"></a>与法者。<a id="a-9b"></a>一心集僧。<a id="a-9c"></a>是本异道从坐起。<a id="a-9d"></a>偏袒着衣脱革屣。<a id="a-9e"></a>入僧中礼僧足胡跪合掌。<a id="a-9f"></a>应如是言。<a id="a-9g"></a>大德僧忆念。<a id="a-9h"></a>我某甲本异道。<a id="a-9i"></a>信善法欲出家。<a id="a-9j"></a>我先已僧中乞四月波利婆沙。<a id="a-9k"></a>僧先已与我四月波利婆沙。<a id="a-9l"></a>我某甲本异道。<a id="a-9m"></a>已僧中行四月波利婆沙竟。<a id="a-9n"></a>我今从僧乞出家受具足。<a id="a-9o"></a>僧与我某甲本异道四月行波利婆沙竟。<a id="a-9p"></a>已得诸比丘意。<a id="a-9q"></a>僧当与我出家受具足。<a id="a-9r"></a>第二第三亦如是乞。<a id="a-9s"></a>是中应一比丘僧中唱。<a id="a-9t"></a>大德僧听。<a id="a-9u"></a>是某甲本异道。<a id="a-9v"></a>信善法欲出家。<a id="a-9w"></a>彼从僧乞四月波利婆沙。<a id="a-9x"></a>僧先已与四月波利婆沙。<a id="a-9y"></a>彼已僧中行四月波利婆沙。<a id="a-9z"></a>行波利婆沙竟。<a id="a-A0"></a>今从僧求出家受具足。<a id="a-A1"></a>若僧时到僧忍听。<a id="a-A2"></a>僧是某甲本异道。<a id="a-A3"></a>已僧中行四月波利婆沙竟。<a id="a-A4"></a>得诸比丘意。<a id="a-A5"></a>当与出家受具足。<a id="a-A6"></a>如是白。<a id="a-A7"></a>白四羯磨。<a id="a-A8"></a>僧是本异道某甲与出家受具足竟。<a id="a-A9"></a>僧忍默然。<a id="a-AA"></a>故是事如是持。</p>
  <p id="aAB">佛在王舍城。<a id="a-AC"></a>自恣竟欲二月南山国土游行。<a id="a-AD"></a>是时佛告阿难。<a id="a-AE"></a>汝语诸比丘。<a id="a-AF"></a>佛王舍城自恣竟。<a id="a-AG"></a>欲二月南山国土游行。<a id="a-AH"></a>谁欲从佛。<a id="a-AI"></a>若欲去者集待佛。<a id="a-AJ"></a>阿难言受教。<a id="a-AK"></a>即出语诸比丘。<a id="a-AL"></a>佛在王舍城。<a id="a-AM"></a>自恣竟欲二月南山国土游行。<a id="a-AN"></a>谁欲从佛。<a id="a-AO"></a>欲去者集待佛。<a id="a-AP"></a>尔时王舍城多年少比丘。<a id="a-AQ"></a>一岁二岁三岁四岁五岁。<a id="a-AR"></a>少大比丘。<a id="a-AS"></a>是诸比丘如是思惟。<a id="a-AT"></a>若从佛去。<a id="a-AU"></a>处处不久住。<a id="a-AV"></a>种种供养利。<a id="a-AW"></a>数数受依止师。<a id="a-AX"></a>来还复速。<a id="a-AY"></a>我和尚阿阇梨不去。<a id="a-AZ"></a>我等何以去。<a id="a-Aa"></a>诸小比丘不尽从佛。<a id="a-Ab"></a>尔时佛与少比丘共行。<a id="a-Ac"></a>还到王舍城。<a id="a-Ad"></a>佛知故问阿难。<a id="a-Ae"></a>何以少比丘从佛行。<a id="a-Af"></a>阿难答言。<a id="a-Ag"></a>世尊。<a id="a-Ah"></a>是王舍城。<a id="a-Ai"></a>多年少比丘。<a id="a-Aj"></a>大比丘少。<a id="a-Ak"></a>是诸比丘如是思惟。<a id="a-Al"></a>若从佛行。<a id="a-Am"></a>处处不久住。<a id="a-An"></a>种种供养利。<a id="a-Ao"></a>数数受依止师。<a id="a-Ap"></a>来还复速。<a id="a-Aq"></a>我和尚阿阇梨不去。<a id="a-Ar"></a>我等何以去。<a id="a-As"></a>以是事故多不从佛。<a id="a-At"></a>佛以是因缘集僧。<a id="a-Au"></a>集僧已。<a id="a-Av"></a>佛种种因缘赞戒赞持戒。<a id="a-Aw"></a>赞戒赞持戒已语诸比丘。<a id="a-Ax"></a>从今听比丘有五法成就满五岁不受依止。<a id="a-Ay"></a>何等五。<a id="a-Az"></a>一知犯。<a id="a-B0"></a>二知不犯。<a id="a-B1"></a>三知轻。<a id="a-B2"></a>四知重。<a id="a-B3"></a>五诵波罗提木叉利广说。<a id="a-B4"></a>虽复受戒岁多。<a id="a-B5"></a>不知五法。<a id="a-B6"></a>应尽寿依止他住长老优波离问佛。<a id="a-B7"></a>大比丘应从小比丘受依止住不。<a id="a-B8"></a>佛言应受。<a id="a-B9"></a>优波离复问。<a id="a-BA"></a>大比丘应承事供养小比丘不。<a id="a-BB"></a>佛言。<a id="a-BC"></a>除礼足余尽应作。</p>
  <p id="aBD">佛在舍卫国。<a id="a-BE"></a>是时舍卫城有一居士。<a id="a-BF"></a>无常对至。<a id="a-BG"></a>财物妻子眷属奴婢一切死尽。<a id="a-BH"></a>唯有父子三人。<a id="a-BI"></a>居士自念。<a id="a-BJ"></a>诸道中唯有沙门释子。<a id="a-BK"></a>得供养乐无诸忧苦。<a id="a-BL"></a>是中出家无诸不可。<a id="a-BM"></a>思惟已。<a id="a-BN"></a>将二儿到祇园中求出家。<a id="a-BO"></a>诸比丘不知其意便与出家。<a id="a-BP"></a>经数日。<a id="a-BQ"></a>乞食时到着衣持钵将二儿入舍卫城乞食。<a id="a-BR"></a>诣卖食肆饼肆粰[米*留]肆煎饼肆[飢-几+(堶-土)]饼肆欢喜丸肆。<a id="a-BS"></a>是二小儿饥。<a id="a-BT"></a>见诸饼食。<a id="a-BU"></a>从父摩诃卢索言。<a id="a-BV"></a>阿父。<a id="a-BW"></a>与我食与我饼。<a id="a-BX"></a>父语儿言。<a id="a-BY"></a>但索无价。<a id="a-BZ"></a>谁当与汝。<a id="a-Ba"></a>二儿啼逐父行。<a id="a-Bb"></a>诸居士诃骂言。<a id="a-Bc"></a>沙门释子不断欲。<a id="a-Bd"></a>僧坊内共比丘尼生儿。<a id="a-Be"></a>一人语二人。<a id="a-Bf"></a>二人语三人。<a id="a-Bg"></a>恶名流布遍舍卫城。<a id="a-Bh"></a>有诸比丘。<a id="a-Bi"></a>少欲知足行头陀。<a id="a-Bj"></a>闻是事心惭愧。<a id="a-Bk"></a>以是事具白佛。<a id="a-Bl"></a>佛以是因缘集僧。<a id="a-Bm"></a>集僧已。<a id="a-Bn"></a>佛知故问摩诃卢比丘。<a id="a-Bo"></a>汝实尔不。<a id="a-Bp"></a>答言。<a id="a-Bq"></a>实尔世尊。<a id="a-Br"></a>佛种种因缘呵责。<a id="a-Bs"></a>何以名比丘。<a id="a-Bt"></a>不满十五岁人作沙弥。<a id="a-Bu"></a>佛种种因缘呵竟。<a id="a-Bv"></a>语诸比丘。<a id="a-Bw"></a>从今不满十五岁人。<a id="a-Bx"></a>不应作沙弥。<a id="a-By"></a>若作得突吉罗罪。</p>
  <p id="aBz">佛在迦维罗卫国。<a id="a-C0"></a>是时毗琉璃愚痴人。<a id="a-C1"></a>杀迦维罗卫释子。<a id="a-C2"></a>时长老阿难亲里二小儿走诣阿难。<a id="a-C3"></a>阿难以残食养畜。<a id="a-C4"></a>佛知故问阿难。<a id="a-C5"></a>是谁小儿。<a id="a-C6"></a>答言。<a id="a-C7"></a>是我所亲。<a id="a-C8"></a>佛言。<a id="a-C9"></a>何以不出家。<a id="a-CA"></a>阿难报言。<a id="a-CB"></a>佛结戒。<a id="a-CC"></a>不满十五岁人不应作沙弥。<a id="a-CD"></a>是二小儿不满十五岁。<a id="a-CE"></a>佛问阿难。<a id="a-CF"></a>是二小儿能驱僧食上乌未。<a id="a-CG"></a>答言能。<a id="a-CH"></a>佛言。<a id="a-CI"></a>从今听能驱乌作沙弥。<a id="a-CJ"></a>最下七岁。</p>
  <p id="aCK">佛在舍卫国。<a id="a-CL"></a>是时跋难陀释子有二沙弥。<a id="a-CM"></a>一名卑陀。<a id="a-CN"></a>二名摩伽。<a id="a-CO"></a>僧坊内共作淫欲。<a id="a-CP"></a>诸居士来见言。<a id="a-CQ"></a>沙门释子无清净行。<a id="a-CR"></a>共作淫欲。<a id="a-CS"></a>一人语二人。<a id="a-CT"></a>二人语三人。<a id="a-CU"></a>恶名流布遍舍卫城。<a id="a-CV"></a>诸比丘少欲知足行头陀。<a id="a-CW"></a>闻是事心惭愧。<a id="a-CX"></a>以是事具白佛。<a id="a-CY"></a>佛以是因缘集僧。<a id="a-CZ"></a>集僧已。<a id="a-Ca"></a>佛知故问跋难陀。<a id="a-Cb"></a>汝实尔不。<a id="a-Cc"></a>答言。<a id="a-Cd"></a>实尔世尊。<a id="a-Ce"></a>佛种种因缘诃。<a id="a-Cf"></a>何以名比丘。<a id="a-Cg"></a>畜两沙弥。<a id="a-Ch"></a>佛种种因缘诃竟。<a id="a-Ci"></a>语诸比丘。<a id="a-Cj"></a>从今不听畜两沙弥。<a id="a-Ck"></a>若畜得突吉罗罪。<a id="a-Cl"></a>若畜二一沙弥。<a id="a-Cm"></a>不久欲受具足。<a id="a-Cn"></a>无罪。</p>
  <p id="aCo">佛在王舍城。<a id="a-Cp"></a>跋难陀释子。<a id="a-Cq"></a>奴大家不听与出家。<a id="a-Cr"></a>出家不久。<a id="a-Cs"></a>乞食时至。<a id="a-Ct"></a>着衣持钵入王舍城乞食。<a id="a-Cu"></a>本大家见捉。<a id="a-Cv"></a>是比丘高声大唤。<a id="a-Cw"></a>众人大集问。<a id="a-Cx"></a>何以尔。<a id="a-Cy"></a>大家言。<a id="a-Cz"></a>此是我奴。<a id="a-D0"></a>不放自出家。<a id="a-D1"></a>众人言。<a id="a-D2"></a>何道中出家报言沙门。<a id="a-D3"></a>何等沙门。<a id="a-D4"></a>答言。<a id="a-D5"></a>释子沙门。<a id="a-D6"></a>众人言莫尔。<a id="a-D7"></a>洴沙王有令。<a id="a-D8"></a>若奴大家不放。<a id="a-D9"></a>沙门释子中出家不得遮。<a id="a-DA"></a>何以故。<a id="a-DB"></a>沙门释子难作行苦行。<a id="a-DC"></a>舍世事向涅槃难故。<a id="a-DD"></a>诸居士瞋诃言。<a id="a-DE"></a>沙门释子是无畏处。<a id="a-DF"></a>奴大家不放。<a id="a-DG"></a>释子中出家不得说。<a id="a-DH"></a>一人语二人。<a id="a-DI"></a>二人语三人。<a id="a-DJ"></a>恶名流布遍王舍城。<a id="a-DK"></a>有诸比丘。<a id="a-DL"></a>少欲知足行头陀。<a id="a-DM"></a>闻是事心惭愧。<a id="a-DN"></a>以是事具白佛。<a id="a-DO"></a>佛以是因缘集僧。<a id="a-DP"></a>集僧已。<a id="a-DQ"></a>佛知而故问跋难陀。<a id="a-DR"></a>汝实尔不。<a id="a-DS"></a>报言。<a id="a-DT"></a>实尔世尊。<a id="a-DU"></a>佛种种因缘呵。<a id="a-DV"></a>何以名比丘。<a id="a-DW"></a>奴大家不放与出家。<a id="a-DX"></a>佛种种因缘呵竟。<a id="a-DY"></a>语诸比丘。<a id="a-DZ"></a>从今奴大家不放。<a id="a-Da"></a>不应与出家。<a id="a-Db"></a>若与出家。<a id="a-Dc"></a>得突吉罗罪。</p>
  <p id="aDd">佛在王舍城。<a id="a-De"></a>跋难陀释子。<a id="a-Df"></a>人负债。<a id="a-Dg"></a>债主不放。<a id="a-Dh"></a>与出家。<a id="a-Di"></a>出家数日。<a id="a-Dj"></a>乞食时到。<a id="a-Dk"></a>着衣持钵入王舍城乞食。<a id="a-Dl"></a>是债主见捉之。<a id="a-Dm"></a>高声大唤。<a id="a-Dn"></a>众人来集问。<a id="a-Do"></a>何以尔。<a id="a-Dp"></a>答言。<a id="a-Dq"></a>是人负我债。<a id="a-Dr"></a>不偿出家。<a id="a-Ds"></a>众人言。<a id="a-Dt"></a>是何道出家。<a id="a-Du"></a>报言沙门。<a id="a-Dv"></a>何等沙门。<a id="a-Dw"></a>报言。<a id="a-Dx"></a>释子沙门。<a id="a-Dy"></a>众人言莫尔。<a id="a-Dz"></a>洴沙王有令。<a id="a-E0"></a>债主不放。<a id="a-E1"></a>释子中出家不得遮。<a id="a-E2"></a>何以故。<a id="a-E3"></a>沙门释子难作行梵行。<a id="a-E4"></a>舍世事向涅槃难故。<a id="a-E5"></a>诸居士瞋诃沙门释子是不负债处。<a id="a-E6"></a>负债人债主不放。<a id="a-E7"></a>释子中出家不得说。<a id="a-E8"></a>一人语二人。<a id="a-E9"></a>二人语三人。<a id="a-EA"></a>恶名流布遍王舍城。<a id="a-EB"></a>有诸比丘。<a id="a-EC"></a>少欲知足行头陀。<a id="a-ED"></a>闻是事心惭愧。<a id="a-EE"></a>以是事具白佛。<a id="a-EF"></a>佛以是因缘集僧。<a id="a-EG"></a>集僧已。<a id="a-EH"></a>佛知故问。<a id="a-EI"></a>问跋难陀。<a id="a-EJ"></a>汝实尔不。<a id="a-EK"></a>答言。<a id="a-EL"></a>实尔世尊。<a id="a-EM"></a>佛种种因缘诃。<a id="a-EN"></a>何以名比丘。<a id="a-EO"></a>债主不放与出家。<a id="a-EP"></a>佛种种因缘呵竟。<a id="a-EQ"></a>语诸比丘。<a id="a-ER"></a>从今负债人债主不放。<a id="a-ES"></a>不应与出家。<a id="a-ET"></a>若与出家。<a id="a-EU"></a>得突吉罗罪。</p>
  <p id="aEV">佛在王舍城。<a id="a-EW"></a>有一锻金小儿。<a id="a-EX"></a>来入竹园僧坊。<a id="a-EY"></a>到诸比丘所言。<a id="a-EZ"></a>大德。<a id="a-Ea"></a>我欲出家。<a id="a-Eb"></a>与我出家。<a id="a-Ec"></a>诸比丘不思惟与出家。<a id="a-Ed"></a>是儿父母宗亲遍觅。<a id="a-Ee"></a>次到竹园诣诸比丘所问。<a id="a-Ef"></a>大德。<a id="a-Eg"></a>有如是如是小儿闻见不。<a id="a-Eh"></a>是中有比丘。<a id="a-Ei"></a>不见者言不见。<a id="a-Ej"></a>不闻者言不闻。<a id="a-Ek"></a>是诸亲里久觅不得便舍去。<a id="a-El"></a>是儿作比丘不久。<a id="a-Em"></a>乞食时到。<a id="a-En"></a>着衣持钵入王舍城乞食。<a id="a-Eo"></a>宗亲见之问。<a id="a-Ep"></a>汝出家耶。<a id="a-Eq"></a>答言出家。<a id="a-Er"></a>何道出家。<a id="a-Es"></a>答言沙门。<a id="a-Et"></a>何等沙门。<a id="a-Eu"></a>答言。<a id="a-Ev"></a>释子沙门。<a id="a-Ew"></a>问近远。<a id="a-Ex"></a>答言。<a id="a-Ey"></a>竹园中。<a id="a-Ez"></a>宗亲瞋骂。<a id="a-F0"></a>沙门释子故作妄语。<a id="a-F1"></a>见言不见。<a id="a-F2"></a>闻言不闻。<a id="a-F3"></a>一人语二人二人语三人。<a id="a-F4"></a>恶名流布遍王舍城。<a id="a-F5"></a>有诸比丘。<a id="a-F6"></a>少欲知足行头陀。<a id="a-F7"></a>闻是事心惭愧。<a id="a-F8"></a>以是事具白佛。<a id="a-F9"></a>佛以是因缘集僧。<a id="a-FA"></a>集僧已。<a id="a-FB"></a>佛语诸比丘。<a id="a-FC"></a>从今求出家人。<a id="a-FD"></a>两事应白僧。<a id="a-FE"></a>一出家。<a id="a-FF"></a>二剃发。<a id="a-FG"></a>僧若集若不集。<a id="a-FH"></a>两事应白。<a id="a-FI"></a>作是语。<a id="a-FJ"></a>大德僧听。<a id="a-FK"></a>是某甲。<a id="a-FL"></a>求出家剃发。<a id="a-FM"></a>以是事白僧。<a id="a-FN"></a>若已剃发来。<a id="a-FO"></a>僧若集若不集。<a id="a-FP"></a>一事应白言。<a id="a-FQ"></a>大德僧听。<a id="a-FR"></a>是某甲求出家。<a id="a-FS"></a>僧忆持。<a id="a-FT"></a>若僧不集。<a id="a-FU"></a>应别房行白。<a id="a-FV"></a>应言。<a id="a-FW"></a>长老。<a id="a-FX"></a>是某甲求出家。<a id="a-FY"></a>忆持。</p>
  <p id="aFZ">佛在王舍城。<a id="a-Fa"></a>是时耆婆药师。<a id="a-Fb"></a>治二种人。<a id="a-Fc"></a>一洴沙王。<a id="a-Fd"></a>二佛比丘僧。<a id="a-Fe"></a>何以治洴沙王。<a id="a-Ff"></a>以衣食故。<a id="a-Fg"></a>何以治佛比丘僧。<a id="a-Fh"></a>自信自欲自爱自清净故。<a id="a-Fi"></a>是时诸居士有恶重病。<a id="a-Fj"></a>癞痈疽癫痟病。<a id="a-Fk"></a>到耆婆所。<a id="a-Fl"></a>与百金钱求治病。<a id="a-Fm"></a>不肯。<a id="a-Fn"></a>如是乃至五百。<a id="a-Fo"></a>不肯。<a id="a-Fp"></a>是居士大愁忧念言。<a id="a-Fq"></a>耆婆唯治二种人。<a id="a-Fr"></a>一治洴沙王。<a id="a-Fs"></a>以衣食故。<a id="a-Ft"></a>二治佛比丘僧。<a id="a-Fu"></a>自信自欲自爱自清净故。<a id="a-Fv"></a>今我等与百金钱乃至五百。<a id="a-Fw"></a>不肯。<a id="a-Fx"></a>是诸沙门释子福德成办人。<a id="a-Fy"></a>若是中出家者。<a id="a-Fz"></a>耆婆当治。<a id="a-G0"></a>我等是诸病人。<a id="a-G1"></a>至诸比丘所求出家。<a id="a-G2"></a>诸比丘即与出家受具足。<a id="a-G3"></a>诸比丘为诸病人。<a id="a-G4"></a>煮饭作羹作糜煮汤煮肉。<a id="a-G5"></a>煮药汤渍治。<a id="a-G6"></a>出大小便器及唾壶。<a id="a-G7"></a>出入多事多缘。<a id="a-G8"></a>妨废诵经坐禅。<a id="a-G9"></a>但念作事。<a id="a-GA"></a>是病人多。<a id="a-GB"></a>耆婆治不能遍。<a id="a-GC"></a>废洴沙王急事。<a id="a-GD"></a>是病人得差。<a id="a-GE"></a>平复得色力肥悦。<a id="a-GF"></a>舍戒还家。<a id="a-GG"></a>有诸比丘。<a id="a-GH"></a>少欲知足行头陀。<a id="a-GI"></a>诃责诸比丘。<a id="a-GJ"></a>何以名比丘。<a id="a-GK"></a>是诸恶重病人。<a id="a-GL"></a>癞痈疽癫痟病人。<a id="a-GM"></a>与出家受具足。<a id="a-GN"></a>为煮饭作羹作粥煮汤煮肉。<a id="a-GO"></a>煮药汤渍治。<a id="a-GP"></a>出大小便器唾壶。<a id="a-GQ"></a>出入多事多缘。<a id="a-GR"></a>废诵经坐禅。<a id="a-GS"></a>但念作事。<a id="a-GT"></a>是病人多。<a id="a-GU"></a>耆婆治不能遍。<a id="a-GV"></a>废洴沙王急事。<a id="a-GW"></a>是诸病人得差。<a id="a-GX"></a>色力肥悦平复。<a id="a-GY"></a>舍戒还家。<a id="a-GZ"></a>种种呵竟。<a id="a-Ga"></a>以是事具白佛佛以是因缘集僧。<a id="a-Gb"></a>集僧已。<a id="a-Gc"></a>佛知故问问诸比丘。<a id="a-Gd"></a>实尔不。<a id="a-Ge"></a>答言。<a id="a-Gf"></a>实尔世尊。<a id="a-Gg"></a>佛种种因缘呵。<a id="a-Gh"></a>何以名比丘诸恶病人与出家受具足。<a id="a-Gi"></a>为煮饭作羹煮汤煮肉。<a id="a-Gj"></a>煮药汤渍治。<a id="a-Gk"></a>出大小便器唾壶。<a id="a-Gl"></a>出入多事多缘。<a id="a-Gm"></a>废诵经坐禅。<a id="a-Gn"></a>但念作事。<a id="a-Go"></a>是病人多。<a id="a-Gp"></a>耆婆治不能遍。<a id="a-Gq"></a>废洴沙王急事。<a id="a-Gr"></a>是病人得差。<a id="a-Gs"></a>色力肥悦平复。<a id="a-Gt"></a>舍戒还家。<a id="a-Gu"></a>佛种种因缘诃竟。<a id="a-Gv"></a>语诸比丘。<a id="a-Gw"></a>从今有如是恶重病。<a id="a-Gx"></a>癞痈疽癫痟病人。<a id="a-Gy"></a>不应与出家受具足。<a id="a-Gz"></a>若与出家受具足。<a id="a-H0"></a>得突吉罗罪。</p>
  <p id="aH1">佛在迦毗罗婆城。<a id="a-H2"></a>尔时净饭王诣佛所。<a id="a-H3"></a>头面礼佛足一面坐。<a id="a-H4"></a>合掌白佛。<a id="a-H5"></a>大德。<a id="a-H6"></a>与我愿。<a id="a-H7"></a>佛言。<a id="a-H8"></a>憍昙。<a id="a-H9"></a>佛不与汝过愿。<a id="a-HA"></a>王言。<a id="a-HB"></a>可得愿与我。<a id="a-HC"></a>佛言。<a id="a-HD"></a>可得愿当与。<a id="a-HE"></a>今求何等愿。<a id="a-HF"></a>王言。<a id="a-HG"></a>佛出家时。<a id="a-HH"></a>我心愁忧不忍不喜。<a id="a-HI"></a>难陀罗睺罗后诸子出家时。<a id="a-HJ"></a>我心愁忧不忍不喜。<a id="a-HK"></a>今佛与我愿。<a id="a-HL"></a>父母不放不得与出家。<a id="a-HM"></a>何以故。<a id="a-HN"></a>父母恃子为荣。<a id="a-HO"></a>佛言。<a id="a-HP"></a>憍昙。<a id="a-HQ"></a>我本心念。<a id="a-HR"></a>亦欲与诸比丘结戒。<a id="a-HS"></a>父母不放不得与出家。<a id="a-HT"></a>尔时佛与净饭王。<a id="a-HU"></a>种种说法示教利喜已默然。<a id="a-HV"></a>王闻法已。<a id="a-HW"></a>从坐起头面礼佛足绕佛而去。<a id="a-HX"></a>王去不久佛以是因缘集僧。<a id="a-HY"></a>集僧竟语诸比丘。<a id="a-HZ"></a>从今父母不放不得与出家。<a id="a-Ha"></a>若与出家。<a id="a-Hb"></a>得突吉罗罪。</p>
  <p id="aHc">佛在舍卫国。<a id="a-Hd"></a>尔时诸比丘尼。<a id="a-He"></a>从憍萨罗游行向舍卫国。<a id="a-Hf"></a>萨罗林中有贼破法。<a id="a-Hg"></a>劫夺比丘尼作毁辱事。<a id="a-Hh"></a>诸城国邑恶名流布。<a id="a-Hi"></a>若王力若聚落力。<a id="a-Hj"></a>围捕尽得诸贼。<a id="a-Hk"></a>唯有一贼逃走。<a id="a-Hl"></a>至婆岐陀国。<a id="a-Hm"></a>到比丘所。<a id="a-Hn"></a>语诸比丘言。<a id="a-Ho"></a>大德。<a id="a-Hp"></a>与我出家。<a id="a-Hq"></a>诸比丘不思与出家。<a id="a-Hr"></a>诸佛常法。<a id="a-Hs"></a>两时大会。<a id="a-Ht"></a>春末月夏末月。<a id="a-Hu"></a>春末月欲安居时。<a id="a-Hv"></a>诸方国比丘来。<a id="a-Hw"></a>听佛说法。<a id="a-Hx"></a>心念。<a id="a-Hy"></a>是法夏安居乐。<a id="a-Hz"></a>是初大会。<a id="a-I0"></a>夏末月安居自恣作衣竟。<a id="a-I1"></a>持衣钵来诣佛所。<a id="a-I2"></a>如是思惟。<a id="a-I3"></a>我久不见佛。<a id="a-I4"></a>久不见修伽陀。<a id="a-I5"></a>是第二大会。<a id="a-I6"></a>诸比丘。<a id="a-I7"></a>从婆只国自恣作衣竟。<a id="a-I8"></a>持衣钵欲游行至舍卫国。<a id="a-I9"></a>小比丘言。<a id="a-IA"></a>我欲共行。<a id="a-IB"></a>诸比丘答。<a id="a-IC"></a>随汝意。<a id="a-ID"></a>即便共去。<a id="a-IE"></a>诸比丘中道见萨罗林。<a id="a-IF"></a>忆念言。<a id="a-IG"></a>是萨罗林中本有恶贼破法。<a id="a-IH"></a>劫夺比丘尼作毁辱事。<a id="a-II"></a>小比丘言。<a id="a-IJ"></a>诸长老恶贼。<a id="a-IK"></a>是我同业亲友。<a id="a-IL"></a>我亦作此恶事。<a id="a-IM"></a>诸比丘不知云何。<a id="a-IN"></a>渐渐游行。<a id="a-IO"></a>至舍卫国诣佛所。<a id="a-IP"></a>头面礼佛足却坐一面。<a id="a-IQ"></a>诸佛常法。<a id="a-IR"></a>以如是语问讯客比丘忍不足不。<a id="a-IS"></a>安乐住不乞食不乏道路不疲耶。<a id="a-IT"></a>今佛亦如是。<a id="a-IU"></a>语问讯客比丘。<a id="a-IV"></a>言忍不足。<a id="a-IW"></a>不安乐住。<a id="a-IX"></a>不乞食不乏道路不疲耶。<a id="a-IY"></a>诸比丘。<a id="a-IZ"></a>言实忍足安乐住乞食不乏道路不疲。<a id="a-Ia"></a>诸比丘以是事具白佛。<a id="a-Ib"></a>佛以是因缘集僧。<a id="a-Ic"></a>集僧已。<a id="a-Id"></a>佛语诸比丘。<a id="a-Ie"></a>是萨罗林中恶贼。<a id="a-If"></a>大作罪事。<a id="a-Ig"></a>劫夺比丘尼作不净事。<a id="a-Ih"></a>是贼得大罪。<a id="a-Ii"></a>何以故。<a id="a-Ij"></a>是诸比丘尼多是阿罗汉。<a id="a-Ik"></a>是人污比丘尼。<a id="a-Il"></a>不应与出家受具足。<a id="a-Im"></a>若与出家受具足。<a id="a-In"></a>应灭摈。<a id="a-Io"></a>何以故。<a id="a-Ip"></a>污比丘尼人。<a id="a-Iq"></a>不生我善法比尼故。</p>
  <p id="aIr">佛在舍卫国。<a id="a-Is"></a>是舍卫城中有一居士无常对至。<a id="a-It"></a>财物家属妻子奴婢一切死尽。<a id="a-Iu"></a>是居士作是念言。<a id="a-Iv"></a>沙门释子福乐成办人。<a id="a-Iw"></a>我当效沙门释子。<a id="a-Ix"></a>作僧伽梨郁多罗僧安陀卫钵漉水囊锡杖盛酥革囊革屣针筒。<a id="a-Iy"></a>如是何苦便如贼住。<a id="a-Iz"></a>即效作僧伽梨郁多罗僧安陀卫钵漉水囊锡杖盛酥革囊革屣针筒。<a id="a-J0"></a>如是作已密入僧中住。<a id="a-J1"></a>诸比丘若集。<a id="a-J2"></a>若不集。<a id="a-J3"></a>徐徐问难。<a id="a-J4"></a>长老。<a id="a-J5"></a>汝几岁。<a id="a-J6"></a>汝有何时节。<a id="a-J7"></a>有闰无闰。<a id="a-J8"></a>此贼不知时节。<a id="a-J9"></a>更软语急问。<a id="a-JA"></a>彼言。<a id="a-JB"></a>我盗作如贼住。<a id="a-JC"></a>有诸比丘。<a id="a-JD"></a>少欲知足行头陀诃责。<a id="a-JE"></a>何以名比丘。<a id="a-JF"></a>得具满和尚具满阿阇梨具满教师。<a id="a-JG"></a>得微妙善法比尼。<a id="a-JH"></a>何以盗作比丘如贼住。<a id="a-JI"></a>诸比丘种种诃责竟。<a id="a-JJ"></a>以是事具白佛。<a id="a-JK"></a>佛以是因缘集僧。<a id="a-JL"></a>集僧已。<a id="a-JM"></a>佛知故问。<a id="a-JN"></a>佛言。<a id="a-JO"></a>汝实尔不。<a id="a-JP"></a>答言。<a id="a-JQ"></a>实尔世尊。<a id="a-JR"></a>佛种种因缘呵责言。<a id="a-JS"></a>得具满和尚具满阿阇梨具满教师。<a id="a-JT"></a>得微妙善法比尼。<a id="a-JU"></a>何以盗作比丘如贼住。<a id="a-JV"></a>佛种种因缘诃竟。<a id="a-JW"></a>语诸比丘。<a id="a-JX"></a>是名贼住。<a id="a-JY"></a>是人不应与出家受具足。<a id="a-JZ"></a>若与出家受具足。<a id="a-Ja"></a>便应灭摈。<a id="a-Jb"></a>何以故。<a id="a-Jc"></a>贼住人。<a id="a-Jd"></a>不生我善法比尼故。</p>
  <p id="aJe">佛在王舍城。<a id="a-Jf"></a>是时跋难陀释子。<a id="a-Jg"></a>与不能男出家。<a id="a-Jh"></a>是人夜扪摸诸比丘。<a id="a-Ji"></a>诸比丘驱出。<a id="a-Jj"></a>到比丘尼边式叉摩尼沙弥沙弥尼边。<a id="a-Jk"></a>皆扪摸诸比丘尼学戒尼。<a id="a-Jl"></a>诸沙弥沙弥尼尽驱出。<a id="a-Jm"></a>诸居士入僧坊内宿。<a id="a-Jn"></a>亦扪摸诸居士。<a id="a-Jo"></a>诸居士言。<a id="a-Jp"></a>沙门释子中。<a id="a-Jq"></a>有不能男出家与受具足。<a id="a-Jr"></a>一人语二人。<a id="a-Js"></a>二人语三人。<a id="a-Jt"></a>恶名流布遍王舍城。<a id="a-Ju"></a>有诸比丘。<a id="a-Jv"></a>少欲知足行头陀。<a id="a-Jw"></a>闻是事心惭愧。<a id="a-Jx"></a>以是事具白佛。<a id="a-Jy"></a>佛以是因缘集僧。<a id="a-Jz"></a>集僧已。<a id="a-K0"></a>佛知故问跋难陀。<a id="a-K1"></a>汝实尔不。<a id="a-K2"></a>答言。<a id="a-K3"></a>实尔世尊。<a id="a-K4"></a>佛种种因缘诃跋难陀。<a id="a-K5"></a>何以名比丘。<a id="a-K6"></a>与不能男出家。<a id="a-K7"></a>佛种种因缘诃竟。<a id="a-K8"></a>语诸比丘。<a id="a-K9"></a>从今不能男不应与出家受具足。<a id="a-KA"></a>若与出家受具足。<a id="a-KB"></a>得突吉罗罪。<a id="a-KC"></a>佛言。<a id="a-KD"></a>有五种不能男。<a id="a-KE"></a>何等五。<a id="a-KF"></a>一生不能男。<a id="a-KG"></a>二半月不能男。<a id="a-KH"></a>三妒不能男。<a id="a-KI"></a>四精不能男。<a id="a-KJ"></a>五病不能男。<a id="a-KK"></a>何等生不能男。<a id="a-KL"></a>从生不能淫。<a id="a-KM"></a>是生不能男。<a id="a-KN"></a>何等半月不能男。<a id="a-KO"></a>半月能淫半月不能淫。<a id="a-KP"></a>是为半月不能男。<a id="a-KQ"></a>何等妒不能男。<a id="a-KR"></a>见他行淫身分用。<a id="a-KS"></a>是妒不能男。<a id="a-KT"></a>何等精不能男。<a id="a-KU"></a>因他人淫身身分用。<a id="a-KV"></a>是精不能男。<a id="a-KW"></a>何等病不能男。<a id="a-KX"></a>若朽烂若堕若虫啖。<a id="a-KY"></a>是病不能男。<a id="a-KZ"></a>是为五种不能男。<a id="a-Ka"></a>生半月妒精不能男。<a id="a-Kb"></a>是四种不能男。<a id="a-Kc"></a>不应与出家受具足。<a id="a-Kd"></a>若与出家受具足。<a id="a-Ke"></a>应灭摈。<a id="a-Kf"></a>何以故。<a id="a-Kg"></a>不能男。<a id="a-Kh"></a>不生我善法比尼故。<a id="a-Ki"></a>是病不能男。<a id="a-Kj"></a>先出家受具足已。<a id="a-Kk"></a>若落若朽烂若虫啖若不动听住。<a id="a-Kl"></a>虽不动。<a id="a-Km"></a>若舍戒。<a id="a-Kn"></a>还欲出家受具足。<a id="a-Ko"></a>不应与出家受具足。<a id="a-Kp"></a>若与出家受具足。<a id="a-Kq"></a>应灭摈。<a id="a-Kr"></a>何以故。<a id="a-Ks"></a>病不能男。<a id="a-Kt"></a>不生我善法比尼故。</p>
  <p id="aKu">佛在王舍城。<a id="a-Kv"></a>有比丘与异道出家。<a id="a-Kw"></a>有小因缘与师斗诤。<a id="a-Kx"></a>不舍戒还本异道。<a id="a-Ky"></a>诸比丘以是事具白佛。<a id="a-Kz"></a>佛以是因缘集僧。<a id="a-L0"></a>集僧已。<a id="a-L1"></a>佛语诸比丘。<a id="a-L2"></a>譬如狗饥羸与美食。<a id="a-L3"></a>不肯食反食不净。<a id="a-L4"></a>是愚痴人亦如是。<a id="a-L5"></a>弃善法还本异道。<a id="a-L6"></a>佛种种因缘诃竟。<a id="a-L7"></a>语诸比丘。<a id="a-L8"></a>是越济人。<a id="a-L9"></a>不应与出家受具足。<a id="a-LA"></a>若与出家受具足。<a id="a-LB"></a>应灭摈。<a id="a-LC"></a>何以故。<a id="a-LD"></a>是越济人。<a id="a-LE"></a>不生我善法比尼故。</p>
  <p id="aLF">佛在舍卫国。<a id="a-LG"></a>有一婆罗门夺母命。<a id="a-LH"></a>便自思惟。<a id="a-LI"></a>我作大罪夺母命。<a id="a-LJ"></a>何处能除是恶罪。<a id="a-LK"></a>我闻沙门释子能除。<a id="a-LL"></a>即到诸比丘所言。<a id="a-LM"></a>大德。<a id="a-LN"></a>与我出家。<a id="a-LO"></a>诸比丘言。<a id="a-LP"></a>汝诸婆罗门。<a id="a-LQ"></a>不信轻慢。<a id="a-LR"></a>长夜恶邪佛法怨家。<a id="a-LS"></a>何由得信欲出家。<a id="a-LT"></a>婆罗门言。<a id="a-LU"></a>大德。<a id="a-LV"></a>我本夺母命。<a id="a-LW"></a>我自思惟。<a id="a-LX"></a>作极大罪何处能除。<a id="a-LY"></a>我闻沙门释子能除大罪。<a id="a-LZ"></a>是故我欲出家。<a id="a-La"></a>诸比丘不知云何。<a id="a-Lb"></a>是事白佛。<a id="a-Lc"></a>佛言。<a id="a-Ld"></a>是人有杀母罪。<a id="a-Le"></a>不应与出家。<a id="a-Lf"></a>若与出家受具足。<a id="a-Lg"></a>应灭摈。<a id="a-Lh"></a>何以故。<a id="a-Li"></a>有杀母罪。<a id="a-Lj"></a>不生我善法比尼故。<a id="a-Lk"></a>杀父亦如是。</p>
  <p id="aLl">佛在舍卫国。<a id="a-Lm"></a>诸比丘从憍萨罗国游行向舍卫国。<a id="a-Ln"></a>到萨罗林。<a id="a-Lo"></a>林中有贼。<a id="a-Lp"></a>破法劫夺断诸比丘命。<a id="a-Lq"></a>诸城国邑恶名流布。<a id="a-Lr"></a>王力若聚落力围捕。<a id="a-Ls"></a>尽得诸贼。<a id="a-Lt"></a>唯一贼走到祇洹林。<a id="a-Lu"></a>诣诸比丘所言。<a id="a-Lv"></a>大德。<a id="a-Lw"></a>与我出家。<a id="a-Lx"></a>诸比丘不思惟。<a id="a-Ly"></a>便与出家。<a id="a-Lz"></a>是诸贼。<a id="a-M0"></a>王敕行刑。<a id="a-M1"></a>诸比丘相语共。<a id="a-M2"></a>观世间罪报。<a id="a-M3"></a>小比丘言。<a id="a-M4"></a>我亦欲去。<a id="a-M5"></a>答言随意。<a id="a-M6"></a>即便共去。<a id="a-M7"></a>一面立看。<a id="a-M8"></a>是时诸贼断首流血。<a id="a-M9"></a>是小比丘自思惟。<a id="a-MA"></a>若我不出家亦当如是。<a id="a-MB"></a>即怖倒地。<a id="a-MC"></a>诸比丘以水洒面。<a id="a-MD"></a>稣起平复。<a id="a-ME"></a>问言。<a id="a-MF"></a>汝何所患苦。<a id="a-MG"></a>汝亦不在是中作恶业。<a id="a-MH"></a>亦不思惟是恶业耶。<a id="a-MI"></a>诸比丘软语急问。<a id="a-MJ"></a>答言。<a id="a-MK"></a>萨罗林中诸贼。<a id="a-ML"></a>劫比丘杀比丘。<a id="a-MM"></a>是我同业亲友。<a id="a-MN"></a>我亦共作是恶。<a id="a-MO"></a>如是思惟。<a id="a-MP"></a>诸贼斩首流血。<a id="a-MQ"></a>我不出家亦当如是。<a id="a-MR"></a>是故我怖倒地。<a id="a-MS"></a>诸比丘不知云何。<a id="a-MT"></a>共到佛所以是事白佛。<a id="a-MU"></a>佛语诸比丘。<a id="a-MV"></a>萨罗林中贼。<a id="a-MW"></a>放逸颠倒夺诸比丘命。<a id="a-MX"></a>多作恶业。<a id="a-MY"></a>彼诸比丘多是阿罗汉。<a id="a-MZ"></a>此杀阿罗汉人。<a id="a-Ma"></a>不应与出家受具足。<a id="a-Mb"></a>若与出家受具足。<a id="a-Mc"></a>应灭摈。<a id="a-Md"></a>何以故。<a id="a-Me"></a>杀阿罗汉人不生我善法比丘故。</p>
  <p id="aMf">佛在舍卫国。<a id="a-Mg"></a>是时有一龙。<a id="a-Mh"></a>信心清净。<a id="a-Mi"></a>羞厌龙身。<a id="a-Mj"></a>从宫中出。<a id="a-Mk"></a>变为人身诣诸比丘所言。<a id="a-Ml"></a>大德。<a id="a-Mm"></a>与我出家。<a id="a-Mn"></a>诸比丘不思虑便与出家。<a id="a-Mo"></a>是龙与一小比丘。<a id="a-Mp"></a>次得一小房共宿。<a id="a-Mq"></a>明日行乞食。<a id="a-Mr"></a>是龙有福。<a id="a-Ms"></a>乞食疾得。<a id="a-Mt"></a>时复自归宫食。<a id="a-Mu"></a>食讫先还房。<a id="a-Mv"></a>掩户而坐。<a id="a-Mw"></a>时热。<a id="a-Mx"></a>龙法嗜眠。<a id="a-My"></a>忽然倾卧。<a id="a-Mz"></a>有五因缘龙身不变。<a id="a-N0"></a>一生时。<a id="a-N1"></a>二死时。<a id="a-N2"></a>三淫时。<a id="a-N3"></a>四瞋时。<a id="a-N4"></a>五眠时。<a id="a-N5"></a>是时龙眠重身满房中。<a id="a-N6"></a>同房比丘后来见之。<a id="a-N7"></a>心怖失声。<a id="a-N8"></a>龙闻是声。<a id="a-N9"></a>疾疾惊觉。<a id="a-NA"></a>还加趺坐。<a id="a-NB"></a>诸比丘大集问言。<a id="a-NC"></a>何以大唤。<a id="a-ND"></a>答言。<a id="a-NE"></a>此是蛇。<a id="a-NF"></a>诸比丘不知云何。<a id="a-NG"></a>是事白佛。<a id="a-NH"></a>佛言。<a id="a-NI"></a>非蛇是龙。<a id="a-NJ"></a>佛言呼来。<a id="a-NK"></a>龙到佛所。<a id="a-NL"></a>头面礼佛足一面坐。<a id="a-NM"></a>佛与说法示教利喜。<a id="a-NN"></a>佛种种因缘说法竟。<a id="a-NO"></a>即遣去。<a id="a-NP"></a>佛语龙言。<a id="a-NQ"></a>汝还本宫。<a id="a-NR"></a>是龙闻说法已。<a id="a-NS"></a>啼泣手扪泪从坐起。<a id="a-NT"></a>头面礼佛足右绕而去。<a id="a-NU"></a>龙去之后。<a id="a-NV"></a>佛以是因缘集僧。<a id="a-NW"></a>集僧已语诸比丘。<a id="a-NX"></a>从今龙不应与出家受具足。<a id="a-NY"></a>若与出家受具足。<a id="a-NZ"></a>犯突吉罗罪。<a id="a-Na"></a>一切非人亦如是。</p>
  <p id="aNb">佛在舍卫国瞻卜园。<a id="a-Nc"></a>有一长者子出家长病。<a id="a-Nd"></a>是时宗亲遣使呼之。<a id="a-Ne"></a>大德。<a id="a-Nf"></a>来此间治病。<a id="a-Ng"></a>病人即往。<a id="a-Nh"></a>是人多诸亲族。<a id="a-Ni"></a>亲族各请言。<a id="a-Nj"></a>我今日我明日我后日。<a id="a-Nk"></a>诸人为病比丘故。<a id="a-Nl"></a>大与财物。<a id="a-Nm"></a>是病不可治。<a id="a-Nn"></a>遂至命终。<a id="a-No"></a>是病比丘名波罗陀。<a id="a-Np"></a>有一沙弥。<a id="a-Nq"></a>于是中间受具足戒。<a id="a-Nr"></a>是众中有六群比丘。<a id="a-Ns"></a>六群比丘言。<a id="a-Nt"></a>新受戒比丘。<a id="a-Nu"></a>不应与大比丘分。<a id="a-Nv"></a>应与沙弥分。<a id="a-Nw"></a>师言何以故。<a id="a-Nx"></a>答言。<a id="a-Ny"></a>受戒羯磨不满故。<a id="a-Nz"></a>师不知云何。<a id="a-O0"></a>以是事白佛。<a id="a-O1"></a>佛言。<a id="a-O2"></a>应问在羯磨中比丘。<a id="a-O3"></a>是羯磨满不满。<a id="a-O4"></a>即问诸比丘。<a id="a-O5"></a>诸比丘言。<a id="a-O6"></a>我虽在羯磨中不忆不知。<a id="a-O7"></a>以是事白佛。<a id="a-O8"></a>佛言。<a id="a-O9"></a>从今诸比丘听羯磨时。<a id="a-OA"></a>当一心听。<a id="a-OB"></a>莫余觉莫余思惟。<a id="a-OC"></a>当专心当勤当敬重。<a id="a-OD"></a>当思惟心心等同忆念。<a id="a-OE"></a>应如是听羯磨。<a id="a-OF"></a>作羯磨者。<a id="a-OG"></a>应分别言。<a id="a-OH"></a>是第一羯磨。<a id="a-OI"></a>第二羯磨。<a id="a-OJ"></a>第三羯磨。<a id="a-OK"></a>若不分别说。<a id="a-OL"></a>得突吉罗罪。</p>
  <p id="aOM">佛在舍卫国。<a id="a-ON"></a>佛语诸比丘。<a id="a-OO"></a>若有人恶心出佛身血。<a id="a-OP"></a>不应与出家。<a id="a-OQ"></a>若与出家受具足。<a id="a-OR"></a>应灭摈。<a id="a-OS"></a>何以故。<a id="a-OT"></a>是恶心出佛身血人。<a id="a-OU"></a>不生我善法比尼故。<a id="a-OV"></a>有人非法非法想。<a id="a-OW"></a>破僧已非法见。<a id="a-OX"></a>此后得罪。<a id="a-OY"></a>非法法想。<a id="a-OZ"></a>破僧已非法见。<a id="a-Oa"></a>此后得罪。<a id="a-Ob"></a>非法非法想。<a id="a-Oc"></a>破僧已疑此后得罪。<a id="a-Od"></a>是人不应与出家受具足。<a id="a-Oe"></a>若与出家受具足。<a id="a-Of"></a>应灭摈。<a id="a-Og"></a>何以故。<a id="a-Oh"></a>破僧人。<a id="a-Oi"></a>不生我善法比尼故。<a id="a-Oj"></a>有人本出家时犯淫。<a id="a-Ok"></a>乃至共畜生。<a id="a-Ol"></a>是人不应与出家受具足。<a id="a-Om"></a>若与出家受具足。<a id="a-On"></a>应灭摈。<a id="a-Oo"></a>何以故。<a id="a-Op"></a>本犯戒人。<a id="a-Oq"></a>不生我善法比尼故。<a id="a-Or"></a>有人本出家时犯盗。<a id="a-Os"></a>乃至五钱若直五钱物。<a id="a-Ot"></a>是人不应与出家受具足。<a id="a-Ou"></a>若与出家受具足。<a id="a-Ov"></a>应灭摈。<a id="a-Ow"></a>何以故。<a id="a-Ox"></a>本犯戒人。<a id="a-Oy"></a>不生我善法比尼故。<a id="a-Oz"></a>有人本出家时。<a id="a-P0"></a>故自手夺人命。<a id="a-P1"></a>更无异想无异方便。<a id="a-P2"></a>是人不应与出家受具足。<a id="a-P3"></a>若与出家受具足。<a id="a-P4"></a>应灭摈。<a id="a-P5"></a>何以故本犯戒人。<a id="a-P6"></a>不生我善法比尼故。<a id="a-P7"></a>有人本出家时。<a id="a-P8"></a>空无过人法。<a id="a-P9"></a>自赞言。<a id="a-PA"></a>我有过人法。<a id="a-PB"></a>是人不应与出家受具足。<a id="a-PC"></a>若与出家受具足。<a id="a-PD"></a>应灭摈何以故。<a id="a-PE"></a>本犯戒人。<a id="a-PF"></a>不生我善法比尼故。<a id="a-PG"></a>有不见摈人。<a id="a-PH"></a>舍戒复欲还出家。<a id="a-PI"></a>到诸比丘所。<a id="a-PJ"></a>大德。<a id="a-PK"></a>与我出家。<a id="a-PL"></a>出家竟我当见罪。<a id="a-PM"></a>诸比丘问佛。<a id="a-PN"></a>此人应与出家不。<a id="a-PO"></a>佛言。<a id="a-PP"></a>应与出家。<a id="a-PQ"></a>出家已言。<a id="a-PR"></a>我不见是罪。<a id="a-PS"></a>大德。<a id="a-PT"></a>与我受具足。<a id="a-PU"></a>受具足已我当见是罪。<a id="a-PV"></a>应与不。<a id="a-PW"></a>佛言应与。<a id="a-PX"></a>是人受具足。<a id="a-PY"></a>受具足。<a id="a-PZ"></a>已复言。<a id="a-Pa"></a>不见是罪。<a id="a-Pb"></a>更应摈不。<a id="a-Pc"></a>佛言。<a id="a-Pd"></a>若得一心和合僧。<a id="a-Pe"></a>更摈。<a id="a-Pf"></a>若僧不得和合。<a id="a-Pg"></a>即本摈。</p>
  <p id="aPh">佛在王舍城。<a id="a-Pi"></a>是时诸斗将妇。<a id="a-Pj"></a>婿征行久。<a id="a-Pk"></a>与非人通。<a id="a-Pl"></a>是诸非人形体不具。<a id="a-Pm"></a>象头马头牛头猕猴头鹿头赘头平头。<a id="a-Pn"></a>头七分现生子亦如是。<a id="a-Po"></a>诸母爱故。<a id="a-Pp"></a>养育长大不能执作。<a id="a-Pq"></a>驱弃诸子。<a id="a-Pr"></a>诣天祠论议堂出家舍。<a id="a-Ps"></a>是诸处觅饮食游行。<a id="a-Pt"></a>次到竹园。<a id="a-Pu"></a>是中六群比丘喜作罪事。<a id="a-Pv"></a>好人不肯住边。<a id="a-Pw"></a>若有住者余比丘轻笑。<a id="a-Px"></a>此人如是恶何以近之。<a id="a-Py"></a>是弟子亦眼见师作罪行便舍去。<a id="a-Pz"></a>六群比丘见是人等。<a id="a-Q0"></a>心自思惟。<a id="a-Q1"></a>我若畜好弟子。<a id="a-Q2"></a>余比丘轻笑。<a id="a-Q3"></a>教舍我去。<a id="a-Q4"></a>我等当畜是人。<a id="a-Q5"></a>无有教舍我去者。<a id="a-Q6"></a>设欲教者。<a id="a-Q7"></a>是人丑陋。<a id="a-Q8"></a>谁当喜者。<a id="a-Q9"></a>如是思惟竟语言。<a id="a-QA"></a>汝何以不出家。<a id="a-QB"></a>答言。<a id="a-QC"></a>我等如是丑陋。<a id="a-QD"></a>谁当度我出家。<a id="a-QE"></a>六群比丘言。<a id="a-QF"></a>汝能代我次第守房。<a id="a-QG"></a>若为我送守房人食。<a id="a-QH"></a>能代我担衣钵。<a id="a-QI"></a>与汝出家。<a id="a-QJ"></a>答言。<a id="a-QK"></a>尔时六群比丘即与出家。<a id="a-QL"></a>时有人请佛及僧。<a id="a-QM"></a>六群比丘以二因缘故。<a id="a-QN"></a>先遣弟子担衣钵去。<a id="a-QO"></a>一行迟二羞共行。<a id="a-QP"></a>是时诸居士信佛心清净。<a id="a-QQ"></a>诸异道弟子辈轻笑言。<a id="a-QR"></a>此是汝等福田所供养者。<a id="a-QS"></a>前行者先食者来。<a id="a-QT"></a>诸居士闻是事羞愧。<a id="a-QU"></a>以是事具白佛。<a id="a-QV"></a>佛以是因缘集僧。<a id="a-QW"></a>集僧竟。<a id="a-QX"></a>佛知故问。<a id="a-QY"></a>问六群比丘。<a id="a-QZ"></a>汝实尔不。<a id="a-Qa"></a>答言。<a id="a-Qb"></a>实尔世尊。<a id="a-Qc"></a>佛种种因缘诃。<a id="a-Qd"></a>何以名比丘。<a id="a-Qe"></a>象头马头牛头猕猴头鹿头赘头平头。<a id="a-Qf"></a>头七分现人与出家。<a id="a-Qg"></a>佛种种因缘诃竟语诸比丘。<a id="a-Qh"></a>从今象头人乃至平头人。<a id="a-Qi"></a>不应与出家。<a id="a-Qj"></a>若与出家受具足。<a id="a-Qk"></a>犯突吉罗罪。</p>
  <p id="aQl">佛语诸比丘。<a id="a-Qm"></a>黄发人绿发人赤发白发似赤发猪发马发无发人。<a id="a-Qn"></a>一切不应与出家。<a id="a-Qo"></a>若与出家受具足。<a id="a-Qp"></a>犯突吉罗罪。<a id="a-Qq"></a>赤眼深眼凸眼水精眼小眼泡眼一眼无眼人亦如是。<a id="a-Qr"></a>不应与出家受具足。<a id="a-Qs"></a>若与出家受具足。<a id="a-Qt"></a>得突吉罗罪。<a id="a-Qu"></a>象耳马耳牛耳羊耳绻耳。<a id="a-Qv"></a>一耳无耳。<a id="a-Qw"></a>戾鼻鹦鹉嘴鼻牛鼻猕猴鼻长鼻象鼻平鼻无鼻。<a id="a-Qx"></a>大唇马唇垂唇无唇。<a id="a-Qy"></a>猪须牛须驴须无须。<a id="a-Qz"></a>象齿马齿牛齿鱼齿狗齿无齿。<a id="a-R0"></a>长项短项曲项无项。<a id="a-R1"></a>太长人太短人。<a id="a-R2"></a>太黑人太白人。<a id="a-R3"></a>纯青纯黄纯赤纯白纯黑人。<a id="a-R4"></a>戾脚脚指残截阴一丸[病-丙+貴]不能男。<a id="a-R5"></a>截臂截脾截手截脚截指。<a id="a-R6"></a>五指不屈截唇截耳截鼻。<a id="a-R7"></a>癞病粗阴脚跛拘手曳臗。<a id="a-R8"></a>似鬼盲眼瞎瞽鸡皮体挛躄。<a id="a-R9"></a>瘿左手作羊屎短肘短喑哑聋。<a id="a-RA"></a>年太小大老[虺-虫+畏][虺-虫+妥]。<a id="a-RB"></a>不能行不能坐不能卧不能立。<a id="a-RC"></a>如是一切污染僧人。<a id="a-RD"></a>尽不应与出家受具足。<a id="a-RE"></a>若与出家受具足。<a id="a-RF"></a>犯突吉罗罪。</p>
  <p id="aRG">佛语诸比丘。<a id="a-RH"></a>受具足法。<a id="a-RI"></a>有三事。<a id="a-RJ"></a>现前得受具足。<a id="a-RK"></a>何等三。<a id="a-RL"></a>一有僧。<a id="a-RM"></a>二有人。<a id="a-RN"></a>欲受具足。<a id="a-RO"></a>三有羯磨。<a id="a-RP"></a>是为三。<a id="a-RQ"></a>欲受具足人初来。<a id="a-RR"></a>应教次第头面一一执足礼僧。<a id="a-RS"></a>礼已教受衣。<a id="a-RT"></a>应问。<a id="a-RU"></a>此衣是汝有不。<a id="a-RV"></a>答言。<a id="a-RW"></a>是我衣。<a id="a-RX"></a>应教。<a id="a-RY"></a>汝效我语。<a id="a-RZ"></a>我某甲。<a id="a-Ra"></a>此衣僧伽梨若干条受。<a id="a-Rb"></a>若割截若未割截。<a id="a-Rc"></a>是衣持。<a id="a-Rd"></a>第二我某甲。<a id="a-Re"></a>此衣僧伽梨若干条受。<a id="a-Rf"></a>若割截若未割截。<a id="a-Rg"></a>是衣持。<a id="a-Rh"></a>第三我某甲。<a id="a-Ri"></a>此衣僧伽梨若干条受。<a id="a-Rj"></a>若割截若未割截。<a id="a-Rk"></a>是衣持。<a id="a-Rl"></a>次问。<a id="a-Rm"></a>此衣是汝有不。<a id="a-Rn"></a>答言是。<a id="a-Ro"></a>我某甲。<a id="a-Rp"></a>此衣忧多罗僧七条受。<a id="a-Rq"></a>若割截若未割截。<a id="a-Rr"></a>是衣持。<a id="a-Rs"></a>第二我某甲。<a id="a-Rt"></a>此衣忧多罗僧七条受。<a id="a-Ru"></a>若割截若未割截。<a id="a-Rv"></a>是衣持。<a id="a-Rw"></a>第三我某甲。<a id="a-Rx"></a>此衣忧多罗僧七条受。<a id="a-Ry"></a>若割截若未割截。<a id="a-Rz"></a>是衣持。<a id="a-S0"></a>次问。<a id="a-S1"></a>此衣是汝有不。<a id="a-S2"></a>答言是。<a id="a-S3"></a>我某甲。<a id="a-S4"></a>此衣安陀会五条受。<a id="a-S5"></a>若割截若未割截。<a id="a-S6"></a>是衣持。<a id="a-S7"></a>第二我某甲。<a id="a-S8"></a>此衣安陀会五条受。<a id="a-S9"></a>若割截若未割截。<a id="a-SA"></a>是衣持。<a id="a-SB"></a>第三我某甲。<a id="a-SC"></a>此衣安陀会五条受。<a id="a-SD"></a>若割截若未割截。<a id="a-SE"></a>是衣持。<a id="a-SF"></a>次问。<a id="a-SG"></a>此钵多罗是汝有不。<a id="a-SH"></a>答言是。<a id="a-SI"></a>我某甲。<a id="a-SJ"></a>此钵多罗应量受。<a id="a-SK"></a>长用故。<a id="a-SL"></a>第二我某甲。<a id="a-SM"></a>此钵多罗应量受。<a id="a-SN"></a>长用故。<a id="a-SO"></a>第三我某甲。<a id="a-SP"></a>此钵多罗应量受。<a id="a-SQ"></a>长用故。<a id="a-SR"></a>受衣钵已。<a id="a-SS"></a>应求和尚。<a id="a-ST"></a>应言。<a id="a-SU"></a>我某甲。<a id="a-SV"></a>求长老为和尚。<a id="a-SW"></a>长老。<a id="a-SX"></a>为我作和尚。<a id="a-SY"></a>依长老和尚故。<a id="a-SZ"></a>我某甲得受具足。<a id="a-Sa"></a>第二我某甲。<a id="a-Sb"></a>求长老为和尚。<a id="a-Sc"></a>长老。<a id="a-Sd"></a>为我作和尚。<a id="a-Se"></a>依长老和尚故。<a id="a-Sf"></a>我某甲得受具足。<a id="a-Sg"></a>第三我某甲。<a id="a-Sh"></a>求长老为和尚。<a id="a-Si"></a>长老。<a id="a-Sj"></a>为我作和尚。<a id="a-Sk"></a>依长老和尚故。<a id="a-Sl"></a>我某甲得受具足戒。<a id="a-Sm"></a>师应问汝。<a id="a-Sn"></a>某甲能。<a id="a-So"></a>为某甲作和尚不。<a id="a-Sp"></a>若言能。<a id="a-Sq"></a>即时置界场内。<a id="a-Sr"></a>舍闻处着见处。<a id="a-Ss"></a>戒师应唱。<a id="a-St"></a>众僧和集。<a id="a-Su"></a>谁能为某甲作教授师。<a id="a-Sv"></a>若僧中有比丘言我能。<a id="a-Sw"></a>若有五法。<a id="a-Sx"></a>不应立作教授师。<a id="a-Sy"></a>爱教瞋教怖教愚教教不教不知。<a id="a-Sz"></a>五法成就应立作教师。<a id="a-T0"></a>不爱教不瞋教不怖教不愚教教不教知。<a id="a-T1"></a>次应如是唱。<a id="a-T2"></a>大德僧听。<a id="a-T3"></a>是某甲。<a id="a-T4"></a>从和尚某甲求受具足。<a id="a-T5"></a>某甲比丘能作教授师。<a id="a-T6"></a>若僧时到僧忍听。<a id="a-T7"></a>僧某甲当作教授师。<a id="a-T8"></a>为教某甲故。<a id="a-T9"></a>如是白。<a id="a-TA"></a>大德僧听。<a id="a-TB"></a>是某甲。<a id="a-TC"></a>从和尚某甲求受具足。<a id="a-TD"></a>是某甲能教某甲。<a id="a-TE"></a>僧某甲作教授师。<a id="a-TF"></a>教某甲故。<a id="a-TG"></a>谁诸长老忍。<a id="a-TH"></a>某甲作教授师教某甲。<a id="a-TI"></a>是长老默然。<a id="a-TJ"></a>谁不忍便说。<a id="a-TK"></a>僧已听某甲作教授师教某甲竟。<a id="a-TL"></a>僧忍默然故。<a id="a-TM"></a>是事如是持。<a id="a-TN"></a>即时教授师往弟子所。<a id="a-TO"></a>教偏袒着衣胡跪合掌。<a id="a-TP"></a>应如是问。<a id="a-TQ"></a>汝某甲听。<a id="a-TR"></a>今是至诚时实语时。<a id="a-TS"></a>后僧中亦如是问。<a id="a-TT"></a>汝实便言实。<a id="a-TU"></a>不实便言不实。<a id="a-TV"></a>我今问汝。<a id="a-TW"></a>汝是丈夫不。<a id="a-TX"></a>年满二十不。<a id="a-TY"></a>非奴不。<a id="a-TZ"></a>不与人客作不。<a id="a-Ta"></a>不买得不。<a id="a-Tb"></a>不破得不。<a id="a-Tc"></a>非官人不。<a id="a-Td"></a>不犯官事不。<a id="a-Te"></a>不阴谋王家不。<a id="a-Tf"></a>不负人债不。<a id="a-Tg"></a>丈夫有如是病。<a id="a-Th"></a>若癞痈漏瘭疽痟癫病。<a id="a-Ti"></a>如是病比有不。<a id="a-Tj"></a>父母在不。<a id="a-Tk"></a>父母听不。<a id="a-Tl"></a>先作比丘不。<a id="a-Tm"></a>若言作。<a id="a-Tn"></a>清净持戒不。<a id="a-To"></a>舍戒时一心如法还戒不。<a id="a-Tp"></a>三衣钵具不。<a id="a-Tq"></a>汝字何等。<a id="a-Tr"></a>和尚字谁。<a id="a-Ts"></a>应答。<a id="a-Tt"></a>我名某甲。<a id="a-Tu"></a>和尚某甲。<a id="a-Tv"></a>教授师问竟。<a id="a-Tw"></a>应还白僧。<a id="a-Tx"></a>问某甲竟。<a id="a-Ty"></a>戒师语。<a id="a-Tz"></a>若清净将来。<a id="a-U0"></a>将来已教礼僧。<a id="a-U1"></a>礼僧已。<a id="a-U2"></a>从僧乞受具足。<a id="a-U3"></a>我某甲。<a id="a-U4"></a>从和尚某甲受具足。<a id="a-U5"></a>我今僧中乞受具足。<a id="a-U6"></a>某甲是我和尚。<a id="a-U7"></a>僧济度我。<a id="a-U8"></a>僧与我受具足。<a id="a-U9"></a>怜愍故。<a id="a-UA"></a>第二我某甲。<a id="a-UB"></a>从和尚某甲受具足。<a id="a-UC"></a>我今僧中乞受具足。<a id="a-UD"></a>某甲是我和尚。<a id="a-UE"></a>僧济度我。<a id="a-UF"></a>僧与我受具足。<a id="a-UG"></a>怜愍故。<a id="a-UH"></a>第三我某甲。<a id="a-UI"></a>从和尚某甲受具足。<a id="a-UJ"></a>我今僧中乞受具足。<a id="a-UK"></a>某甲是我和尚。<a id="a-UL"></a>僧济度我。<a id="a-UM"></a>僧与我受具足。<a id="a-UN"></a>怜愍故。<a id="a-UO"></a>即时戒师。<a id="a-UP"></a>应僧中唱。<a id="a-UQ"></a>大德僧听。<a id="a-UR"></a>是某甲。<a id="a-US"></a>从和尚某甲受具足。<a id="a-UT"></a>是某甲。<a id="a-UU"></a>从僧中乞受具足。<a id="a-UV"></a>和尚某甲。<a id="a-UW"></a>若僧时到僧忍听。<a id="a-UX"></a>我今僧中问某甲遮道法。<a id="a-UY"></a>如是白。<a id="a-UZ"></a>汝某甲听。<a id="a-Ua"></a>今是至诚时实语时。<a id="a-Ub"></a>今僧中问汝。<a id="a-Uc"></a>若实当言实。<a id="a-Ud"></a>不实言不实。<a id="a-Ue"></a>汝丈夫不。<a id="a-Uf"></a>年满二十未。<a id="a-Ug"></a>非奴不。<a id="a-Uh"></a>不与人客作不。<a id="a-Ui"></a>不买得不。<a id="a-Uj"></a>不破得不。<a id="a-Uk"></a>非官人不。<a id="a-Ul"></a>不犯官事不。<a id="a-Um"></a>不阴谋王家不。<a id="a-Un"></a>不负人债不。<a id="a-Uo"></a>丈夫有如是病。<a id="a-Up"></a>若癞痈漏瘭疽痟癫病。<a id="a-Uq"></a>如是病比有不。<a id="a-Ur"></a>父母在不。<a id="a-Us"></a>父母听不。<a id="a-Ut"></a>先不作比丘不。<a id="a-Uu"></a>若言作清净持戒不。<a id="a-Uv"></a>舍戒时一心如法还戒不。<a id="a-Uw"></a>三衣钵具不。<a id="a-Ux"></a>汝字何等。<a id="a-Uy"></a>和尚字谁。<a id="a-Uz"></a>应言。<a id="a-V0"></a>我名某甲。<a id="a-V1"></a>和尚某甲。<a id="a-V2"></a>白僧颇有未问者不。<a id="a-V3"></a>若未问者当更问。<a id="a-V4"></a>若已问者默然。<a id="a-V5"></a>戒师应唱。<a id="a-V6"></a>大德僧听。<a id="a-V7"></a>是某甲。<a id="a-V8"></a>从和尚某甲受具足。<a id="a-V9"></a>是某甲。<a id="a-VA"></a>从僧中乞受具足。<a id="a-VB"></a>和尚某甲。<a id="a-VC"></a>某甲自说清净无遮道法。<a id="a-VD"></a>三衣钵具。<a id="a-VE"></a>某甲和尚某甲。<a id="a-VF"></a>若僧时到僧忍听。<a id="a-VG"></a>僧当与某甲受具足。<a id="a-VH"></a>和尚某甲。<a id="a-VI"></a>如是白。<a id="a-VJ"></a>大德僧听。<a id="a-VK"></a>是某甲。<a id="a-VL"></a>从和尚某甲受具足。<a id="a-VM"></a>是某甲。<a id="a-VN"></a>从僧中乞受具足。<a id="a-VO"></a>和尚某甲。<a id="a-VP"></a>某甲自说清净无遮道法。<a id="a-VQ"></a>三衣钵具。<a id="a-VR"></a>某甲和尚某甲。<a id="a-VS"></a>僧今与某甲受具足。<a id="a-VT"></a>和尚某甲。<a id="a-VU"></a>谁诸长老忍。<a id="a-VV"></a>僧与某甲受具足。<a id="a-VW"></a>和尚某甲。<a id="a-VX"></a>是长老默然。<a id="a-VY"></a>若不忍便说。<a id="a-VZ"></a>是初羯磨说竟。<a id="a-Va"></a>第二是事更说。<a id="a-Vb"></a>大德僧听。<a id="a-Vc"></a>是某甲。<a id="a-Vd"></a>从和尚某甲受具足。<a id="a-Ve"></a>是某甲从僧中乞受具足。<a id="a-Vf"></a>和尚某甲。<a id="a-Vg"></a>某甲自说清净无遮道法。<a id="a-Vh"></a>三衣钵具。<a id="a-Vi"></a>某甲和尚某甲。<a id="a-Vj"></a>僧今与某甲受具足。<a id="a-Vk"></a>和尚某甲。<a id="a-Vl"></a>谁诸长老忍。<a id="a-Vm"></a>僧与某甲受具足。<a id="a-Vn"></a>和尚某甲。<a id="a-Vo"></a>是长老默然。<a id="a-Vp"></a>若不忍便说。<a id="a-Vq"></a>是第二羯磨说竟。<a id="a-Vr"></a>第三是事更说。<a id="a-Vs"></a>大德僧听。<a id="a-Vt"></a>是某甲。<a id="a-Vu"></a>从和尚某甲受具足。<a id="a-Vv"></a>是某甲。<a id="a-Vw"></a>从僧中乞受具足。<a id="a-Vx"></a>和尚某甲。<a id="a-Vy"></a>某甲自说清净无遮道法。<a id="a-Vz"></a>三衣钵具。<a id="a-W0"></a>某甲和尚某甲。<a id="a-W1"></a>僧今与某甲受具足。<a id="a-W2"></a>和尚某甲。<a id="a-W3"></a>谁诸长老忍。<a id="a-W4"></a>僧与某甲受具足和尚某甲是长老默然。<a id="a-W5"></a>若不忍便说。<a id="a-W6"></a>是第三羯磨说竟。<a id="a-W7"></a>僧与某甲受具足竟。<a id="a-W8"></a>某甲和尚某甲。<a id="a-W9"></a>僧忍默然故。<a id="a-WA"></a>是事如是持。</p>
  <p id="aWB">若问汝几岁。<a id="a-WC"></a>应言未有岁。<a id="a-WD"></a>何时若冬若春若夏有闰无闰。<a id="a-WE"></a>是时节。<a id="a-WF"></a>汝尽寿应忆念。<a id="a-WG"></a>即时应说四依。<a id="a-WH"></a>汝某甲听。<a id="a-WI"></a>是佛婆伽婆知见释迦牟尼多陀阿伽度阿罗诃三藐三佛陀。<a id="a-WJ"></a>为受具足人说四依。<a id="a-WK"></a>依是法比丘出家受具足。<a id="a-WL"></a>成比丘法。<a id="a-WM"></a>何等四依。<a id="a-WN"></a>依粪扫衣。<a id="a-WO"></a>比丘出家受具足成比丘法。<a id="a-WP"></a>若更得白麻衣赤麻衣褐衣憍施耶衣翅夷罗衣钦跋罗衣劫贝衣如是等余清净衣。<a id="a-WQ"></a>是一切盈长得。<a id="a-WR"></a>是中依粪扫衣。<a id="a-WS"></a>能尽寿受用不。<a id="a-WT"></a>若能当言能。<a id="a-WU"></a>依乞食。<a id="a-WV"></a>比丘出家受具足。<a id="a-WW"></a>成比丘法。<a id="a-WX"></a>若更得为作食。<a id="a-WY"></a>月生食。<a id="a-WZ"></a>月八日二十三日。<a id="a-Wa"></a>十四日二十九日。<a id="a-Wb"></a>十五日三十日。<a id="a-Wc"></a>月一日十六日。<a id="a-Wd"></a>众僧食别房食请食。<a id="a-We"></a>若僧若私。<a id="a-Wf"></a>如是等余清净食。<a id="a-Wg"></a>是一切盈长得。<a id="a-Wh"></a>是中依乞食。<a id="a-Wi"></a>能尽寿受用不。<a id="a-Wj"></a>若能当言能。<a id="a-Wk"></a>依树下止。<a id="a-Wl"></a>比丘出家受具足。<a id="a-Wm"></a>成比丘法。<a id="a-Wn"></a>若更得温室讲堂殿楼一重舍阁屋平覆屋地窟山窟湮头勒迦卧具。<a id="a-Wo"></a>漫头勒迦卧具。<a id="a-Wp"></a>禅头勒迦卧具。<a id="a-Wq"></a>下至草敷叶敷。<a id="a-Wr"></a>如是等余清净房舍卧具。<a id="a-Ws"></a>是一切盈长得。<a id="a-Wt"></a>是中依树下止。<a id="a-Wu"></a>能尽寿受用不。<a id="a-Wv"></a>若能当言能。<a id="a-Ww"></a>依陈弃药。<a id="a-Wx"></a>比丘出家受具足。<a id="a-Wy"></a>成比丘法若更得四种含消药。<a id="a-Wz"></a>酥油蜜石蜜。<a id="a-X0"></a>四种净脂。<a id="a-X1"></a>熊脂驴脂猪脂鳣脂五种根药。<a id="a-X2"></a>舍利姜。<a id="a-X3"></a>赤附子。<a id="a-X4"></a>波提鞞沙。<a id="a-X5"></a>昌蒲根。<a id="a-X6"></a>五种果药。<a id="a-X7"></a>诃梨勒。<a id="a-X8"></a>鞞醯勒。<a id="a-X9"></a>阿摩勒。<a id="a-XA"></a>胡椒。<a id="a-XB"></a>荜茇罗五种盐。<a id="a-XC"></a>黑盐白盐紫盐赤盐卤土盐。<a id="a-XD"></a>五种汤。<a id="a-XE"></a>根汤茎汤叶汤花汤果汤。<a id="a-XF"></a>五种树胶药。<a id="a-XG"></a>兴渠萨阇罗萨谛掖谛掖提谛掖婆那。<a id="a-XH"></a>如是等余清净药。<a id="a-XI"></a>是一切盈长得。<a id="a-XJ"></a>是中依陈弃药。<a id="a-XK"></a>能尽寿受用不。<a id="a-XL"></a>若能当言能。<a id="a-XM"></a>汝某甲听。<a id="a-XN"></a>佛婆伽婆知见释迦牟尼多陀阿伽度阿罗诃三藐三佛陀。<a id="a-XO"></a>为受具足比丘说四堕法。<a id="a-XP"></a>若比丘于是四堕法。<a id="a-XQ"></a>若作一一法。<a id="a-XR"></a>是非比丘非沙门非释子。<a id="a-XS"></a>失比丘法。<a id="a-XT"></a>如多罗树头断更不生不青不长不广。<a id="a-XU"></a>比丘亦如是。<a id="a-XV"></a>于四堕法若犯一一法。<a id="a-XW"></a>非比丘非沙门非释子。<a id="a-XX"></a>失比丘法。<a id="a-XY"></a>佛种种因缘呵欲。<a id="a-XZ"></a>欲想欲欲欲觉欲热。<a id="a-Xa"></a>赞叹断欲除欲想灭欲热。<a id="a-Xb"></a>若比丘共诸比丘入戒法中。<a id="a-Xc"></a>不舍戒戒羸不出。<a id="a-Xd"></a>作淫法乃至共畜生。<a id="a-Xe"></a>是非比丘非沙门非释子。<a id="a-Xf"></a>失比丘法。<a id="a-Xg"></a>汝是中尽寿不应作。<a id="a-Xh"></a>是事能持不。<a id="a-Xi"></a>若能当言能。<a id="a-Xj"></a>佛种种因缘诃不与取。<a id="a-Xk"></a>赞叹不盗。<a id="a-Xl"></a>乃至一线一针一滴油分齐。<a id="a-Xm"></a>五钱若五钱直。<a id="a-Xn"></a>比丘若不与取。<a id="a-Xo"></a>是事故。<a id="a-Xp"></a>若王若王等捉若杀若系若驱出。<a id="a-Xq"></a>如是语。<a id="a-Xr"></a>汝小汝愚汝贼汝偷。<a id="a-Xs"></a>如是比丘不与取。<a id="a-Xt"></a>非比丘非沙门非释子。<a id="a-Xu"></a>失比丘法。<a id="a-Xv"></a>汝是中尽寿不应作。<a id="a-Xw"></a>是事能持不。<a id="a-Xx"></a>若能当言能。<a id="a-Xy"></a>佛种种因缘诃夺他命。<a id="a-Xz"></a>赞叹不夺命。<a id="a-Y0"></a>乃至蚁子。<a id="a-Y1"></a>不应故夺命。<a id="a-Y2"></a>何况人若比丘自手故夺人命。<a id="a-Y3"></a>若遣人持刀杀。<a id="a-Y4"></a>若教死若赞死。<a id="a-Y5"></a>若作是语。<a id="a-Y6"></a>咄丈夫。<a id="a-Y7"></a>用恶活为。<a id="a-Y8"></a>死胜生。<a id="a-Y9"></a>随心随思。<a id="a-YA"></a>种种因缘教死赞死。<a id="a-YB"></a>若坑杀若弶杀。<a id="a-YC"></a>若机拨杀若蹈杀。<a id="a-YD"></a>若比陀罗杀。<a id="a-YE"></a>若半比陀罗杀。<a id="a-YF"></a>若断命杀若堕人胎。<a id="a-YG"></a>若按腹堕胎。<a id="a-YH"></a>若排着火中。<a id="a-YI"></a>若排着水中。<a id="a-YJ"></a>若在高上排着下杀。<a id="a-YK"></a>若道路遣使杀。<a id="a-YL"></a>乃至母腹中初得二根。<a id="a-YM"></a>身根命根。<a id="a-YN"></a>初在胎中瞋欲杀。<a id="a-YO"></a>从是因缘死。<a id="a-YP"></a>非比丘非沙门非释子。<a id="a-YQ"></a>失比丘法。<a id="a-YR"></a>是中尽寿不应作。<a id="a-YS"></a>是事能持不。<a id="a-YT"></a>若能当言能。<a id="a-YU"></a>佛种种因缘诃妄语。<a id="a-YV"></a>赞叹不妄语。<a id="a-YW"></a>乃至戏笑不应妄语。<a id="a-YX"></a>何况故妄语。<a id="a-YY"></a>若比丘自知空无过人法。<a id="a-YZ"></a>自赞我得阿罗汉果证若向阿罗汉。<a id="a-Ya"></a>我得阿那含果证若向阿那含我得斯陀含果证若向斯陀含。<a id="a-Yb"></a>我得须陀洹果证若向须陀洹。<a id="a-Yc"></a>我得第一禅第二第三第四禅。<a id="a-Yd"></a>我得慈悲喜舍空处定识处定无所有处定非有想非无想处定灭尽定不净观安那般那念。<a id="a-Ye"></a>诸天来至我所。<a id="a-Yf"></a>诸龙阅叉浮陀罗鬼比舍阇鬼拘盘茶鬼罗刹鬼。<a id="a-Yg"></a>如是鬼辈问我。<a id="a-Yh"></a>我亦问彼。<a id="a-Yi"></a>彼亦答我。<a id="a-Yj"></a>我亦答彼。<a id="a-Yk"></a>是事空无妄语。<a id="a-Yl"></a>是非比丘非沙门非释子。<a id="a-Ym"></a>失比丘法。<a id="a-Yn"></a>是中尽寿不应作。<a id="a-Yo"></a>是事能持不。<a id="a-Yp"></a>若能当言能。<a id="a-Yq"></a>汝某甲听。<a id="a-Yr"></a>初罪众不可起。<a id="a-Ys"></a>第二罪众虽可起。<a id="a-Yt"></a>几时覆藏。<a id="a-Yu"></a>随时应行波利婆沙。<a id="a-Yv"></a>波利婆沙竟。<a id="a-Yw"></a>六夜应行摩那埵。<a id="a-Yx"></a>二十比丘众中与出罪。<a id="a-Yy"></a>是事众中可耻。<a id="a-Yz"></a>为人所轻。<a id="a-Z0"></a>是中汝不得故出精。<a id="a-Z1"></a>是事能不作不。<a id="a-Z2"></a>若能当言尔。<a id="a-Z3"></a>不得故触女人身。<a id="a-Z4"></a>是事能不作不。<a id="a-Z5"></a>若能当言尔。<a id="a-Z6"></a>不得向女人恶口语。<a id="a-Z7"></a>是事能不作不。<a id="a-Z8"></a>若能当言尔。<a id="a-Z9"></a>不得女人前自叹供养身。<a id="a-ZA"></a>是事能不作不。<a id="a-ZB"></a>若能当言尔。<a id="a-ZC"></a>不得媒嫁女人。<a id="a-ZD"></a>是事能不作不。<a id="a-ZE"></a>若能当言尔。<a id="a-ZF"></a>不得自起房。<a id="a-ZG"></a>佛听应作。<a id="a-ZH"></a>不听不应作。<a id="a-ZI"></a>是事能不作不。<a id="a-ZJ"></a>若能当言尔。<a id="a-ZK"></a>不得起大房。<a id="a-ZL"></a>佛听应作。<a id="a-ZM"></a>不听不应作。<a id="a-ZN"></a>是事能不作不。<a id="a-ZO"></a>若能当言尔。<a id="a-ZP"></a>无根罪不得谤他人。<a id="a-ZQ"></a>是事能不作不。<a id="a-ZR"></a>若能当言尔。<a id="a-ZS"></a>少许罪因缘不得谤言大罪。<a id="a-ZT"></a>是事能不作不。<a id="a-ZU"></a>若能当言尔。<a id="a-ZV"></a>不得勤破僧。<a id="a-ZW"></a>是事能不作不。<a id="a-ZX"></a>若能当言尔。<a id="a-ZY"></a>不得佐破僧人。<a id="a-ZZ"></a>是事能不作不。<a id="a-Za"></a>若能当言尔。<a id="a-Zb"></a>不应毁辱他家。<a id="a-Zc"></a>是事能不作不。<a id="a-Zd"></a>若能当言尔。<a id="a-Ze"></a>不得性戾难教。<a id="a-Zf"></a>是事能不作不。<a id="a-Zg"></a>若能当言尔。<a id="a-Zh"></a>当善谦下心乐顺从教诲。<a id="a-Zi"></a>汝受戒竟。<a id="a-Zj"></a>得具满和尚具满阿阇梨具满比丘僧好国土好行道处。<a id="a-Zk"></a>如转轮王愿。<a id="a-Zl"></a>汝今已具满。<a id="a-Zm"></a>当加敬三宝佛宝法宝比丘僧宝。<a id="a-Zn"></a>当学三学正戒学正心学正慧学。<a id="a-Zo"></a>求三脱门空无相无作当勤三业坐禅诵经劝化众事。<a id="a-Zp"></a>行如是法开甘露门。<a id="a-Zq"></a>得须陀洹果斯陀含果阿那含果阿罗汉果辟支佛佛道。<a id="a-Zr"></a>譬如青莲华白莲华红莲华赤莲华在水中日日增长。<a id="a-Zs"></a>汝亦如是。<a id="a-Zt"></a>比丘法中日日增长。<a id="a-Zu"></a>共余戒。<a id="a-Zv"></a>和尚阿阇梨广教汝。<a id="a-Zw"></a>汝已受具足竟。</p>
  <p id="aZx">释师子法中　　一切妙善集</p>
  <p id="aZy">深入无崖际　　功德之宝海</p>
  <p id="aZz">是愿转轮王　　天王善法王</p>
  <p id="aa0">常求作沙门　　不遂汝已得</p>
  <p id="aa1">精勤行三业　　佛法无量种</p>
  <p id="aa2">汝常忆念法　　逮诸无碍智</p>
  <p id="aa3">如莲华在水　　渐渐日增长</p>
  <p id="aa4">汝亦如是信　　戒闻定慧增</p>
  <p id="aa5">余戒佛所制　　和尚师当教</p>
  <p id="aa6">众中礼绕竟　　喜各从所乐</p>
  <p id="aa7">(七法中受具足戒法第一竟)。</p>
 </body>
</html>