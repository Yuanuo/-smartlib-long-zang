<!doctype html>
<html id="z3IBV5Wps" data-ver="2035">
 <head>
  <meta charset="utf-8">
  <meta author="佛陀舍">
  <meta author="竺道生">
  <meta library="龙藏">
  <meta catalog="小乘律">
  <meta period="宋">
 </head>
 <body>
  <h1 id="a1">弥沙塞部和醯五分律卷第九</h1>
  <h2 id="a2">初分第五九十一单提法之四</h2>
  <p id="a3">佛在拘舍弥国。<a id="a-4"></a>尔时世尊未制比丘饮酒。<a id="a-5"></a>有诸比丘。<a id="a-6"></a>于酒肆中或白衣家饮酒大醉。<a id="a-7"></a>或堕坑堑或突壁物或破衣钵伤坏身体。<a id="a-8"></a>诸白衣见讥呵言。<a id="a-9"></a>我等白衣尚有不饮酒者。<a id="a-A"></a>沙门释子舍累求道。<a id="a-B"></a>而皆洪醉过于俗人。<a id="a-C"></a>空着坏色割截之衣。<a id="a-D"></a>无沙门行破沙门法。<a id="a-E"></a>尔时世尊。<a id="a-F"></a>从拘舍弥国往跋陀越邑。<a id="a-G"></a>时彼编发梵志住处有一毒龙。<a id="a-H"></a>常雨大雹坏诸田苗。<a id="a-I"></a>彼诸居民常作是念。<a id="a-J"></a>沙门婆罗门中。<a id="a-K"></a>谁有威德能降此龙者。<a id="a-L"></a>闻佛与千二百五十弟子俱来此邑莫不欢喜。<a id="a-M"></a>皆出奉迎头面礼足。<a id="a-N"></a>白佛言。<a id="a-O"></a>世尊。<a id="a-P"></a>此邑常有一恶毒龙。<a id="a-Q"></a>破坏田苗。<a id="a-R"></a>我恒愿得大威德人而降伏之。<a id="a-S"></a>时沙竭陀在佛后扇佛。<a id="a-T"></a>佛即顾问。<a id="a-U"></a>汝听此诸居士所说不。<a id="a-V"></a>答言听。<a id="a-W"></a>第二第三问答亦如是。<a id="a-X"></a>沙竭陀作是念。<a id="a-Y"></a>世尊反覆三问。<a id="a-Z"></a>已为敕我降此恶龙。<a id="a-a"></a>即前礼佛足右绕而去。<a id="a-b"></a>向彼龙所作是念。<a id="a-c"></a>我今当降此龙令不坏形。<a id="a-d"></a>而使其身微细如[木*著]。<a id="a-e"></a>即入其室却坐一面。<a id="a-f"></a>龙身便出烟。<a id="a-g"></a>沙竭陀身亦出烟。<a id="a-h"></a>龙举身火然。<a id="a-i"></a>沙竭陀亦举身火然。<a id="a-j"></a>龙火出五色。<a id="a-k"></a>沙竭陀火亦出五色。<a id="a-l"></a>于是化龙身令如[木*著]。<a id="a-m"></a>内着钵中持至佛所。<a id="a-n"></a>白佛言。<a id="a-o"></a>此恶毒龙今已降伏。<a id="a-p"></a>当着。<a id="a-q"></a>何处。<a id="a-r"></a>佛言。<a id="a-s"></a>可着世界中间。<a id="a-t"></a>沙竭陀受教。<a id="a-u"></a>如人屈申臂顷。<a id="a-v"></a>持着世界中间。<a id="a-w"></a>须臾便还。<a id="a-x"></a>于是世尊。<a id="a-y"></a>从跋陀越邑欲还拘舍弥。<a id="a-z"></a>时跋陀越邑诸居士。<a id="a-10"></a>闻沙竭陀降伏恶龙。<a id="a-11"></a>皆大欢喜。<a id="a-12"></a>问诸比丘。<a id="a-13"></a>谁是沙竭陀。<a id="a-14"></a>时沙竭陀在佛后诸比丘言。<a id="a-15"></a>佛后者是。<a id="a-16"></a>诸居士即前礼足白言。<a id="a-17"></a>愿受我请。<a id="a-18"></a>默然受之。<a id="a-19"></a>诸居士言。<a id="a-1A"></a>大德须何等食。<a id="a-1B"></a>答言。<a id="a-1C"></a>我白衣时性好酒肉。<a id="a-1D"></a>居士欢喜即为办之。<a id="a-1E"></a>沙竭陀往到其家食肉饮酒。<a id="a-1F"></a>极饱满已还拘舍弥。<a id="a-1G"></a>于僧坊外醉卧吐泄衣钵纵横。<a id="a-1H"></a>于时世尊天眼遥见告阿难。<a id="a-1I"></a>共汝僧坊外看。<a id="a-1J"></a>受教从佛出外见之。<a id="a-1K"></a>佛与阿难舁还着井边。<a id="a-1L"></a>佛自汲水使阿难洗。<a id="a-1M"></a>着衣卧绳床上令头向佛。<a id="a-1N"></a>须臾转侧申脚踏佛。<a id="a-1O"></a>佛以是事集比丘僧问诸比丘。<a id="a-1P"></a>沙竭陀先敬佛不。<a id="a-1Q"></a>答言敬。<a id="a-1R"></a>又问今能敬不。<a id="a-1S"></a>答言不能。<a id="a-1T"></a>又问。<a id="a-1U"></a>应饮是酒失本性不。<a id="a-1V"></a>答言不应。<a id="a-1W"></a>又问。<a id="a-1X"></a>沙竭陀先能伏恶龙今能降虾蟆不。<a id="a-1Y"></a>答言不能。<a id="a-1Z"></a>诸比丘复以前事具白世尊。<a id="a-1a"></a>佛以彼此因缘种种呵责诸比丘已。<a id="a-1b"></a>告诸比丘。<a id="a-1c"></a>今为诸比丘结戒。<a id="a-1d"></a>从今是戒应如是说。<a id="a-1e"></a>若比丘饮酒波逸提。<a id="a-1f"></a>时沙竭陀。<a id="a-1g"></a>佛制戒已不敢复饮。<a id="a-1h"></a>以先习故气绝欲死。<a id="a-1i"></a>饮食不消。<a id="a-1j"></a>不知云何。<a id="a-1k"></a>以是白佛。<a id="a-1l"></a>佛言。<a id="a-1m"></a>令嗅酒器。<a id="a-1n"></a>嗅酒器不差。<a id="a-1o"></a>佛言。<a id="a-1p"></a>以酒着饼中若羹粥中令啖。<a id="a-1q"></a>啖不差。<a id="a-1r"></a>佛言。<a id="a-1s"></a>听以酒与之。<a id="a-1t"></a>沙竭陀得已便差。<a id="a-1u"></a>即以白佛。<a id="a-1v"></a>佛言。<a id="a-1w"></a>已差应渐渐断之。<a id="a-1x"></a>乃至嗅酒器。<a id="a-1y"></a>不复恶者不得复嗅。<a id="a-1z"></a>有酒酒色酒味酒香。<a id="a-20"></a>有酒酒色酒香无酒味。<a id="a-21"></a>有酒酒色酒味无酒香。<a id="a-22"></a>有酒无酒色香味。<a id="a-23"></a>饮令人醉。<a id="a-24"></a>若饮皆波逸提。<a id="a-25"></a>有非酒酒色酒味酒香。<a id="a-26"></a>饮使人醉若饮突吉罗。<a id="a-27"></a>有非酒酒色酒香酒味。<a id="a-28"></a>不令人醉。<a id="a-29"></a>欲饮听屏处饮。<a id="a-2A"></a>若比丘饮酒。<a id="a-2B"></a>咽咽波逸提。<a id="a-2C"></a>比丘尼亦如是。<a id="a-2D"></a>式叉摩那沙弥沙弥尼突吉罗(五十七竟)</p>
  <p id="a2E">佛在舍卫城。<a id="a-2F"></a>尔时六群比丘。<a id="a-2G"></a>不敬和尚阿阇梨不敬戒。<a id="a-2H"></a>有诸比丘亦效如是。<a id="a-2I"></a>诸长老比丘见种种呵责。<a id="a-2J"></a>以是白佛。<a id="a-2K"></a>佛以是事集比丘僧。<a id="a-2L"></a>问六群及诸比丘。<a id="a-2M"></a>汝等实尔不。<a id="a-2N"></a>答言实尔世尊。<a id="a-2O"></a>佛种种呵责已告诸比丘。<a id="a-2P"></a>今为诸比丘结戒。<a id="a-2Q"></a>从今是戒应如是说。<a id="a-2R"></a>若比丘轻师波逸提。<a id="a-2S"></a>若比丘轻三师及戒一一波逸提。<a id="a-2T"></a>若轻余比丘突吉罗。<a id="a-2U"></a>乃至师令扫地不扫。<a id="a-2V"></a>教顺扫而逆扫。<a id="a-2W"></a>皆突吉罗。<a id="a-2X"></a>比丘尼亦如是。<a id="a-2Y"></a>式叉摩那沙弥沙弥尼突吉罗(五十八竟)</p>
  <p id="a2Z">佛在拘萨罗国。<a id="a-2a"></a>与大比丘僧五百人俱。<a id="a-2b"></a>向阿荼脾邑。<a id="a-2c"></a>时彼诸比丘闻佛当来。<a id="a-2d"></a>无有堂舍。<a id="a-2e"></a>便共自作伐草掘地。<a id="a-2f"></a>乃至佛种种呵责。<a id="a-2g"></a>如上作讲堂中说。<a id="a-2h"></a>告诸比丘。<a id="a-2i"></a>今为诸比丘结戒。<a id="a-2j"></a>从今是戒应如是说。<a id="a-2k"></a>若比丘自掘地取土波逸提。<a id="a-2l"></a>时六群比丘使守园人沙弥掘地取土。<a id="a-2m"></a>诸比丘见言。<a id="a-2n"></a>佛制不得掘地。<a id="a-2o"></a>汝今云何作此恶业。<a id="a-2p"></a>答言我使人掘。<a id="a-2q"></a>诸比丘言。<a id="a-2r"></a>使人掘自掘有何等异。<a id="a-2s"></a>以是白佛。<a id="a-2t"></a>佛以是事集比丘僧。<a id="a-2u"></a>问六群比丘。<a id="a-2v"></a>汝实尔不。<a id="a-2w"></a>答言。<a id="a-2x"></a>实尔世尊。<a id="a-2y"></a>佛种种呵责已。<a id="a-2z"></a>告诸比丘。<a id="a-30"></a>从今是戒应如是说。<a id="a-31"></a>若比丘自掘地若使人掘波逸提。<a id="a-32"></a>有诸白衣送物为僧作房。<a id="a-33"></a>久久来视见房不成。<a id="a-34"></a>问作房比丘。<a id="a-35"></a>何不为我速成此福。<a id="a-36"></a>答言。<a id="a-37"></a>佛不听我等自掘地使人掘。<a id="a-38"></a>云何得成。<a id="a-39"></a>以是白佛。<a id="a-3A"></a>佛以是事集比丘僧。<a id="a-3B"></a>告诸比丘。<a id="a-3C"></a>若须土应语净人言。<a id="a-3D"></a>知是看是。<a id="a-3E"></a>我须是与我是。<a id="a-3F"></a>从今是戒应如是说。<a id="a-3G"></a>若比丘自掘地若使人掘言掘是波逸提。<a id="a-3H"></a>比丘尼亦如是。<a id="a-3I"></a>式叉摩那沙弥沙弥尼。<a id="a-3J"></a>无事掘地突吉罗。<a id="a-3K"></a>若取燥土不犯(五十九竟)</p>
  <p id="a3L">佛在舍卫城。<a id="a-3M"></a>尔时六群比丘。<a id="a-3N"></a>与诸比丘共斗。<a id="a-3O"></a>共斗已在户外听语。<a id="a-3P"></a>听已语诸比丘言。<a id="a-3Q"></a>汝何以作如是语。<a id="a-3R"></a>问言汝从谁闻。<a id="a-3S"></a>答言。<a id="a-3T"></a>我在户外听。<a id="a-3U"></a>诸长老比丘闻。<a id="a-3V"></a>种种呵责。<a id="a-3W"></a>以是白佛。<a id="a-3X"></a>佛以是事集比丘僧。<a id="a-3Y"></a>问六群比丘。<a id="a-3Z"></a>汝等实尔不。<a id="a-3a"></a>答言实尔世尊。<a id="a-3b"></a>佛种种呵责已告诸比丘。<a id="a-3c"></a>今为诸比丘结戒。<a id="a-3d"></a>从今是戒应如是说。<a id="a-3e"></a>若比丘于屏处默听他比丘所说波逸提。<a id="a-3f"></a>时诸比丘与比丘诤理辩是非。<a id="a-3g"></a>有比丘隔壁听生疑。<a id="a-3h"></a>我故当不犯波逸提耶。<a id="a-3i"></a>或有出罪悔过者。<a id="a-3j"></a>以是白佛。<a id="a-3k"></a>佛以是事集比丘僧。<a id="a-3l"></a>告诸比丘。<a id="a-3m"></a>若比丘默听诤理辩是非。<a id="a-3n"></a>犯波逸提者无有是处。<a id="a-3o"></a>从今是戒应如是说。<a id="a-3p"></a>若比丘共诤已默听。<a id="a-3q"></a>作是念。<a id="a-3r"></a>诸比丘所说我当忆持波逸提。<a id="a-3s"></a>默听比丘尼式叉摩那沙弥沙弥尼语突吉罗。<a id="a-3t"></a>比丘尼听比丘比丘尼语波逸提。<a id="a-3u"></a>听式叉摩那沙弥沙弥尼语突吉罗。<a id="a-3v"></a>式叉摩那沙弥沙弥尼。<a id="a-3w"></a>默听五众语突吉罗(六十竟)</p>
  <p id="a3x">佛在舍卫城。<a id="a-3y"></a>尔时十七群童子。<a id="a-3z"></a>父母爱念。<a id="a-40"></a>母作是言。<a id="a-41"></a>我子不串勤苦。<a id="a-42"></a>体性软弱。<a id="a-43"></a>教何技术得终安乐。<a id="a-44"></a>父言。<a id="a-45"></a>当教算计书画。<a id="a-46"></a>母言。<a id="a-47"></a>若教书画恐坏其眼。<a id="a-48"></a>若算恐其指痛。<a id="a-49"></a>若计恐其心病。<a id="a-4A"></a>复共议。<a id="a-4B"></a>当使于释子中出家。<a id="a-4C"></a>现世无为后世长乐。<a id="a-4D"></a>彼十七群童子欲出家。<a id="a-4E"></a>共相语言。<a id="a-4F"></a>我要当待优波离来与共辞别。<a id="a-4G"></a>时优波离行还。<a id="a-4H"></a>到诸童子所。<a id="a-4I"></a>诸童子言。<a id="a-4J"></a>汝知不。<a id="a-4K"></a>我等欲于如来法中出家待汝辞别。<a id="a-4L"></a>优波离闻亦乐共去。<a id="a-4M"></a>还白父母。<a id="a-4N"></a>父母即听作是念。<a id="a-4O"></a>当令谁作师。<a id="a-4P"></a>又作是念。<a id="a-4Q"></a>毕陵伽婆蹉。<a id="a-4R"></a>从贼中拔其将还。<a id="a-4S"></a>今当与为弟子。<a id="a-4T"></a>便各将其子。<a id="a-4U"></a>诣毕陵伽婆蹉。<a id="a-4V"></a>白言大德。<a id="a-4W"></a>大德于此儿有大恩。<a id="a-4X"></a>今以奉给。<a id="a-4Y"></a>愿纳为弟子。<a id="a-4Z"></a>毕陵伽婆蹉即便度之。<a id="a-4a"></a>与受具足戒。<a id="a-4b"></a>既受戒已。<a id="a-4c"></a>夜不能独至厕上及洗手处。<a id="a-4d"></a>恒自送之。<a id="a-4e"></a>有时闇中见师不识便谓是鬼。<a id="a-4f"></a>失声大唤言。<a id="a-4g"></a>毗舍遮毗舍遮。<a id="a-4h"></a>师言。<a id="a-4i"></a>莫怖是我非鬼也。<a id="a-4j"></a>或夜索食。<a id="a-4k"></a>师言。<a id="a-4l"></a>僧有食晓当与汝。<a id="a-4m"></a>又问。<a id="a-4n"></a>僧若无食当何处得。<a id="a-4o"></a>师言。<a id="a-4p"></a>僧若无当乞食。<a id="a-4q"></a>闻是语已便大啼言。<a id="a-4r"></a>比丘乞食还我等已死。<a id="a-4s"></a>佛夜闻之。<a id="a-4t"></a>则问阿难。<a id="a-4u"></a>是谁啼声。<a id="a-4v"></a>阿难具以白佛。<a id="a-4w"></a>佛以是事明旦集比丘僧。<a id="a-4x"></a>问毕陵伽婆蹉。<a id="a-4y"></a>汝实尔不。<a id="a-4z"></a>答言实尔世尊。<a id="a-50"></a>佛种种呵责。<a id="a-51"></a>汝不应与未满二十人受具足戒。<a id="a-52"></a>未满二十多所不堪致有破戒。<a id="a-53"></a>呵已告诸比丘。<a id="a-54"></a>今为诸比丘结戒。<a id="a-55"></a>从今是戒应如是说。<a id="a-56"></a>若比丘与不满二十岁人受具足戒波逸提。<a id="a-57"></a>尔时童子迦葉。<a id="a-58"></a>不满二十受具足戒。<a id="a-59"></a>后方生疑。<a id="a-5A"></a>不知云何。<a id="a-5B"></a>以是白佛。<a id="a-5C"></a>佛以是事集比丘僧。<a id="a-5D"></a>问诸比丘。<a id="a-5E"></a>童子迦葉有所得不。<a id="a-5F"></a>答言得须陀洹。<a id="a-5G"></a>佛言。<a id="a-5H"></a>此人乃是第一受具足戒。<a id="a-5I"></a>然不名白四羯磨如法受戒。<a id="a-5J"></a>今听数胎中年足为二十。<a id="a-5K"></a>若犹不满。<a id="a-5L"></a>又听以闰月足。<a id="a-5M"></a>若复不满。<a id="a-5N"></a>又听以沙门年足。<a id="a-5O"></a>从今是戒应如是说。<a id="a-5P"></a>若比丘知不满二十岁与受具戒波逸提。<a id="a-5Q"></a>是人不得戒。<a id="a-5R"></a>诸比丘亦可呵是法应尔。<a id="a-5S"></a>未满二十未满二十想未满二十疑波逸提。<a id="a-5T"></a>满二十未满想满二十疑突吉罗。<a id="a-5U"></a>若知不满二十。<a id="a-5V"></a>生念欲与受具戒。<a id="a-5W"></a>及作方便。<a id="a-5X"></a>至第四羯磨未竟。<a id="a-5Y"></a>皆突吉罗。<a id="a-5Z"></a>第四羯磨竟。<a id="a-5a"></a>和尚波逸提。<a id="a-5b"></a>余师僧突吉罗(六十一竟)</p>
  <p id="a5c">佛在拘萨罗国。<a id="a-5d"></a>与大比丘僧五百人俱。<a id="a-5e"></a>向迦维罗卫城。<a id="a-5f"></a>诸释种闻佛从彼国来。<a id="a-5g"></a>共立制。<a id="a-5h"></a>若不出迎佛罚金钱五百。<a id="a-5i"></a>便各将大小出迎世尊。<a id="a-5j"></a>头面礼足却住一面。<a id="a-5k"></a>佛为说法示教利喜。<a id="a-5l"></a>共请佛及僧夏四月安居。<a id="a-5m"></a>世尊默然许之。<a id="a-5n"></a>诸人各随力设供。<a id="a-5o"></a>或一家作一日乃至十日。<a id="a-5p"></a>或二家共作一日。<a id="a-5q"></a>乃至十家或但作前食。<a id="a-5r"></a>或但作后食。<a id="a-5s"></a>或但作怛钵那。<a id="a-5t"></a>或但作粥。<a id="a-5u"></a>或作浴者。<a id="a-5v"></a>或作过中饮者。<a id="a-5w"></a>或施涂身油及涂足然灯油者。<a id="a-5x"></a>尔时释摩男不在。<a id="a-5y"></a>未有受其施者。<a id="a-5z"></a>问左右人言。<a id="a-60"></a>竟谁受我施。<a id="a-61"></a>答言。<a id="a-62"></a>未有受者。<a id="a-63"></a>又问。<a id="a-64"></a>佛及僧未受何等施。<a id="a-65"></a>答言唯未受药。<a id="a-66"></a>便请佛及僧施夏坐药。<a id="a-67"></a>或自送或使人送。<a id="a-68"></a>又到六群比丘所言。<a id="a-69"></a>大德须药恣意来取。<a id="a-6A"></a>六群比丘作是念。<a id="a-6B"></a>今王请佛及僧。<a id="a-6C"></a>安居四月给药。<a id="a-6D"></a>或使人送乃至自送。<a id="a-6E"></a>而令我等自往取之。<a id="a-6F"></a>观王此心是轻我等。<a id="a-6G"></a>我等当伺其五亲会时从索最难得药。<a id="a-6H"></a>彼必不办使其羞耻。<a id="a-6I"></a>复作是念。<a id="a-6J"></a>此王福德或能无药不有。<a id="a-6K"></a>先当访索人所无者。<a id="a-6L"></a>然后从乞。<a id="a-6M"></a>即访索之唯无一种。<a id="a-6N"></a>于是伺王五亲会时。<a id="a-6O"></a>便从其乞。<a id="a-6P"></a>王即令人国中遍觅。<a id="a-6Q"></a>悉不能得。<a id="a-6R"></a>王语六群比丘。<a id="a-6S"></a>诸处求索。<a id="a-6T"></a>绝不可得。<a id="a-6U"></a>六群比丘便语王言。<a id="a-6V"></a>王自请佛及僧四月给药。<a id="a-6W"></a>而今不能与我一种。<a id="a-6X"></a>王言大德。<a id="a-6Y"></a>非不欲与亦非无物。<a id="a-6Z"></a>但访索此药绝不可得。<a id="a-6a"></a>又四月已过何为相苦。<a id="a-6b"></a>六群比丘便于众前折辱王言。<a id="a-6c"></a>先请我等随所求药。<a id="a-6d"></a>而今不能得此一种。<a id="a-6e"></a>余比丘闻。<a id="a-6f"></a>问六群比丘。<a id="a-6g"></a>汝说何等。<a id="a-6h"></a>六群比丘以实而答。<a id="a-6i"></a>诸比丘种种呵责。<a id="a-6j"></a>以是白佛。<a id="a-6k"></a>佛以是事集比丘僧。<a id="a-6l"></a>问六群比丘。<a id="a-6m"></a>汝等实尔不。<a id="a-6n"></a>答言实尔世尊。<a id="a-6o"></a>佛种种呵责已告诸比丘。<a id="a-6p"></a>今为诸比丘结戒。<a id="a-6q"></a>从今是戒应如是说。<a id="a-6r"></a>若比丘受四月自恣请。<a id="a-6s"></a>若过是受波逸提。<a id="a-6t"></a>尔时诸比丘得秋时病。<a id="a-6u"></a>释摩男入房见之问言大德所患何等。<a id="a-6v"></a>答言我得秋病。<a id="a-6w"></a>即请诸比丘言。<a id="a-6x"></a>可从我取药。<a id="a-6y"></a>诸比丘言。<a id="a-6z"></a>王先请四月于今已过。<a id="a-70"></a>佛不听我过此受药。<a id="a-71"></a>王即更请一月。<a id="a-72"></a>诸比丘言。<a id="a-73"></a>佛未听我更受请。<a id="a-74"></a>不知云何。<a id="a-75"></a>以是白佛。<a id="a-76"></a>佛以是事集比丘僧。<a id="a-77"></a>告诸比丘。<a id="a-78"></a>今听诸比丘更受一月请。<a id="a-79"></a>从今是戒应如是说。<a id="a-7A"></a>若比丘受四月自恣请过是受。<a id="a-7B"></a>除更请波逸提。<a id="a-7C"></a>又诸居士来僧房看。<a id="a-7D"></a>见诸比丘得秋病。<a id="a-7E"></a>问言。<a id="a-7F"></a>须何等药我当送之。<a id="a-7G"></a>诸比丘言。<a id="a-7H"></a>佛未听我等受自送药。<a id="a-7I"></a>不知云何。<a id="a-7J"></a>以是白佛。<a id="a-7K"></a>佛以是事集比丘僧。<a id="a-7L"></a>告诸比丘。<a id="a-7M"></a>今听诸比丘受自送请。<a id="a-7N"></a>从今是戒应如是说。<a id="a-7O"></a>若比丘受四月自恣请过是受。<a id="a-7P"></a>除更请自送请波逸提。<a id="a-7Q"></a>时释摩男作是念。<a id="a-7R"></a>六群比丘以药故于众人前折辱我。<a id="a-7S"></a>我今宁可多集诸药。<a id="a-7T"></a>即多集之。<a id="a-7U"></a>集已作是念。<a id="a-7V"></a>如我此药尽寿用之。<a id="a-7W"></a>不能令尽。<a id="a-7X"></a>我今当请诸比丘尽寿与药。<a id="a-7Y"></a>即往长请诸比丘。<a id="a-7Z"></a>诸比丘言。<a id="a-7a"></a>佛未听我等受长请。<a id="a-7b"></a>不知云何。<a id="a-7c"></a>以是白佛。<a id="a-7d"></a>佛以是事集比丘僧。<a id="a-7e"></a>告诸比丘。<a id="a-7f"></a>今听诸比丘受长请。<a id="a-7g"></a>从今是戒应如是说。<a id="a-7h"></a>若比丘受四月自恣请若过是受。<a id="a-7i"></a>除更请自送请长请波逸提。<a id="a-7j"></a>若人施僧药。<a id="a-7k"></a>佐助众事比丘应问。<a id="a-7l"></a>此药当留聚落中为着僧坊内。<a id="a-7m"></a>若言留着聚落中。<a id="a-7n"></a>须时应语。<a id="a-7o"></a>我须如是药。<a id="a-7p"></a>为我办勿使有乏。<a id="a-7q"></a>若言着僧坊内。<a id="a-7r"></a>应着中央房令取易得。<a id="a-7s"></a>僧应作白二羯磨。<a id="a-7t"></a>一比丘唱言。<a id="a-7u"></a>大德僧听。<a id="a-7v"></a>今以某房安僧药。<a id="a-7w"></a>若僧时到僧忍听白如是。<a id="a-7x"></a>大德僧听。<a id="a-7y"></a>今以某房安僧药。<a id="a-7z"></a>谁诸长老忍默然若不忍者说。<a id="a-80"></a>僧已用某房安僧药竟。<a id="a-81"></a>僧忍默然故。<a id="a-82"></a>是事如是持。<a id="a-83"></a>诸比丘不知谁应守僧药。<a id="a-84"></a>以是白佛。<a id="a-85"></a>佛言。<a id="a-86"></a>僧应白二羯磨差一比丘作守药人。<a id="a-87"></a>一比丘唱言。<a id="a-88"></a>大德僧听。<a id="a-89"></a>今差某甲比丘为僧作守药人。<a id="a-8A"></a>若僧时到僧忍听。<a id="a-8B"></a>白如是。<a id="a-8C"></a>大德僧听。<a id="a-8D"></a>今差某甲比丘为僧作守药人。<a id="a-8E"></a>谁诸长老忍默然谁不忍者说。<a id="a-8F"></a>僧已差某甲比丘。<a id="a-8G"></a>作守药人竟。<a id="a-8H"></a>僧忍默然故。<a id="a-8I"></a>是事如是持。<a id="a-8J"></a>时诸比丘差无智比丘不堪守药。<a id="a-8K"></a>以是白佛。<a id="a-8L"></a>佛言。<a id="a-8M"></a>不应差无智比丘。<a id="a-8N"></a>若成就五法。<a id="a-8O"></a>应差作守僧药人。<a id="a-8P"></a>何等五。<a id="a-8Q"></a>不随爱恚痴畏知药非药。<a id="a-8R"></a>彼守僧药比丘。<a id="a-8S"></a>应以新器盛呵梨勒阿摩勒鞞醯勒毕跋罗干姜甘蔗糖石蜜。<a id="a-8T"></a>若器不漏。<a id="a-8U"></a>应盛酥油蜜。<a id="a-8V"></a>应持皮结口题上作药名。<a id="a-8W"></a>若病比丘须者应欢喜与。<a id="a-8X"></a>若病者自知须此药。<a id="a-8Y"></a>应自取服。<a id="a-8Z"></a>若不知应问医。<a id="a-8a"></a>若无医应问和尚阿阇梨。<a id="a-8b"></a>我如是如是病。<a id="a-8c"></a>应服何药。<a id="a-8d"></a>若和尚阿阇梨不知。<a id="a-8e"></a>应取药再三服。<a id="a-8f"></a>不差复应取余药服。<a id="a-8g"></a>比丘尼亦如是。<a id="a-8h"></a>式叉摩那沙弥沙弥尼突吉罗(六十二竟)</p>
  <p id="a8i">佛在舍卫城。<a id="a-8j"></a>尔时六群比丘数数犯戒。<a id="a-8k"></a>诸比丘谏言。<a id="a-8l"></a>汝等数数犯戒。<a id="a-8m"></a>当自见罪如法悔过。<a id="a-8n"></a>莫以此行负人信施长夜受苦。<a id="a-8o"></a>六群比丘言。<a id="a-8p"></a>我不学是戒。<a id="a-8q"></a>我当先问持法持律智慧胜汝者。<a id="a-8r"></a>诸比丘种种呵责。<a id="a-8s"></a>以是白佛。<a id="a-8t"></a>佛以是事集比丘僧。<a id="a-8u"></a>问六群比丘。<a id="a-8v"></a>汝等实尔不。<a id="a-8w"></a>答言实尔。<a id="a-8x"></a>世尊。<a id="a-8y"></a>佛种种呵责。<a id="a-8z"></a>汝愚痴人。<a id="a-90"></a>不应作此恶业。<a id="a-91"></a>诸比丘欲不与汝共布萨自恣作诸羯磨。<a id="a-92"></a>愍念汝故如法谏汝。<a id="a-93"></a>汝云何言。<a id="a-94"></a>我不学是戒。<a id="a-95"></a>我当先问持法持律智慧胜汝者。<a id="a-96"></a>呵责告诸比丘。<a id="a-97"></a>今为诸比丘结戒。<a id="a-98"></a>从今是戒应如是说。<a id="a-99"></a>若比丘数数犯罪。<a id="a-9A"></a>诸比丘如法谏。<a id="a-9B"></a>作是语。<a id="a-9C"></a>我不学是戒。<a id="a-9D"></a>当问余比丘持法持律者波逸提。<a id="a-9E"></a>比丘欲求解。<a id="a-9F"></a>应问持法持律者。<a id="a-9G"></a>是法应尔。<a id="a-9H"></a>持法者。<a id="a-9I"></a>持诵佛所说法。<a id="a-9J"></a>持律者。<a id="a-9K"></a>有五事。<a id="a-9L"></a>一者诵四事至二不定法。<a id="a-9M"></a>二者诵四事乃至三十事。<a id="a-9N"></a>三者广诵二百五十戒。<a id="a-9O"></a>四者广诵二部戒。<a id="a-9P"></a>五者广诵一切律。<a id="a-9Q"></a>若比丘不诵戒。<a id="a-9R"></a>非安居时。<a id="a-9S"></a>应依前四种持律。<a id="a-9T"></a>安居时。<a id="a-9U"></a>要应依广诵一切律者。<a id="a-9V"></a>若不依突吉罗。<a id="a-9W"></a>比丘尼亦如是。<a id="a-9X"></a>式叉摩那沙弥沙弥尼突吉罗(六十三竟)</p>
  <p id="a9Y">佛在舍卫城。<a id="a-9Z"></a>尔时六群比丘数数犯戒。<a id="a-9a"></a>诸比丘谏。<a id="a-9b"></a>乃至莫长夜受苦。<a id="a-9c"></a>皆如上说。<a id="a-9d"></a>六群比丘问言。<a id="a-9e"></a>佛于何处制此法。<a id="a-9f"></a>诸比丘言。<a id="a-9g"></a>汝不知耶。<a id="a-9h"></a>答言不知。<a id="a-9i"></a>诸比丘言。<a id="a-9j"></a>今当语汝制法处所。<a id="a-9k"></a>于说戒时便语言。<a id="a-9l"></a>佛于此中制法。<a id="a-9m"></a>六群比丘言。<a id="a-9n"></a>我今始知是法半月布萨戒经中说。<a id="a-9o"></a>诸比丘种种呵责。<a id="a-9p"></a>以是白佛。<a id="a-9q"></a>佛以是事集比丘僧。<a id="a-9r"></a>问六群比丘。<a id="a-9s"></a>汝等实尔不。<a id="a-9t"></a>答言实尔世尊。<a id="a-9u"></a>佛种种呵责已告诸比丘。<a id="a-9v"></a>今为诸比丘结戒。<a id="a-9w"></a>从今是戒应如是说。<a id="a-9x"></a>若比丘说戒时。<a id="a-9y"></a>作是语。<a id="a-9z"></a>我今始知是法半月布萨戒经中说。<a id="a-A0"></a>诸比丘知是比丘已再三说戒中坐。<a id="a-A1"></a>是比丘不以不知故得脱。<a id="a-A2"></a>随所犯罪如法治。<a id="a-A3"></a>应呵其不知所作不善。<a id="a-A4"></a>说戒时不一心听不着心中波逸提。<a id="a-A5"></a>若比丘与比丘受具足戒。<a id="a-A6"></a>即应教为广说。<a id="a-A7"></a>若二若三于说戒中坐。<a id="a-A8"></a>若知若不知作是语波逸提。<a id="a-A9"></a>比丘尼亦如是(六十四竟)</p>
  <p id="aAA">佛在舍卫城。<a id="a-AB"></a>尔时诸比丘。<a id="a-AC"></a>数入波斯匿王宫。<a id="a-AD"></a>见诸美女生染着心。<a id="a-AE"></a>不乐修梵行。<a id="a-AF"></a>或有反俗作外道者。<a id="a-AG"></a>诸大臣见作是言。<a id="a-AH"></a>王何以不深藏宫女。<a id="a-AI"></a>乃使种种异姓见之。<a id="a-AJ"></a>尔时阿难常受王供养。<a id="a-AK"></a>晨朝着衣持钵入于后宫。<a id="a-AL"></a>时王与末利夫人同寝未起。<a id="a-AM"></a>夫人见阿难来。<a id="a-AN"></a>即便狼狈被衣下床。<a id="a-AO"></a>所被之衣极细而滑。<a id="a-AP"></a>不觉堕落惭羞蹲地。<a id="a-AQ"></a>王便讥呵言。<a id="a-AR"></a>我王事鞅掌昏夜寝息起不得早。<a id="a-AS"></a>如何比丘晨朝迳来。<a id="a-AT"></a>阿难惭耻即还佛所。<a id="a-AU"></a>具以诸比丘入宫及已事白佛。<a id="a-AV"></a>佛以是事集比丘僧。<a id="a-AW"></a>问诸比丘。<a id="a-AX"></a>汝等实尔不。<a id="a-AY"></a>答言。<a id="a-AZ"></a>实尔世尊。<a id="a-Aa"></a>佛复自说阿难事。<a id="a-Ab"></a>种种呵责。<a id="a-Ac"></a>告诸比丘。<a id="a-Ad"></a>入王后宫有十过失。<a id="a-Ae"></a>一者若王醉时近余宫女。<a id="a-Af"></a>醉醒便忘。<a id="a-Ag"></a>彼忽有娠必疑比丘。<a id="a-Ah"></a>二者宫女见比丘或有戏笑疑有情故。<a id="a-Ai"></a>三者若王有密谋外人得知。<a id="a-Aj"></a>便当疑是比丘所传。<a id="a-Ak"></a>四者若王宫内亡失宝物。<a id="a-Al"></a>便当疑是比丘所取。<a id="a-Am"></a>五者若夺一臣位。<a id="a-An"></a>外人必言。<a id="a-Ao"></a>由比丘故。<a id="a-Ap"></a>六者若有遭罪。<a id="a-Aq"></a>外人必疑比丘所为。<a id="a-Ar"></a>七者若有未应得官而王与之。<a id="a-As"></a>亦复疑是比丘之力。<a id="a-At"></a>八者若王好出游观劳费事多。<a id="a-Au"></a>亦复疑嫌比丘使。<a id="a-Av"></a>然。<a id="a-Aw"></a>九者宫内多诸美色珍玩服饰。<a id="a-Ax"></a>比丘见之必生染着犯戒反俗。<a id="a-Ay"></a>十者若王子中有反逆者。<a id="a-Az"></a>必复疑是比丘所教。<a id="a-B0"></a>呵责已告诸比丘。<a id="a-B1"></a>今为诸比丘结戒。<a id="a-B2"></a>从今是戒应如是说。<a id="a-B3"></a>若比丘入王宫过门限波逸提。<a id="a-B4"></a>时诸比丘。<a id="a-B5"></a>佛制戒后便不敢踰城门限乞食。<a id="a-B6"></a>不知云何。<a id="a-B7"></a>以是白佛。<a id="a-B8"></a>佛以是事集比丘僧。<a id="a-B9"></a>告诸比丘。<a id="a-BA"></a>今听入宫。<a id="a-BB"></a>但不得过后宫门限。<a id="a-BC"></a>从今是戒应如是说。<a id="a-BD"></a>若比丘入王宫过后宫门限者波逸提。<a id="a-BE"></a>尔时波斯匿王。<a id="a-BF"></a>年年与诸宫女出行国界。<a id="a-BG"></a>处处皆有离宫别观。<a id="a-BH"></a>有诸比丘暮至村落求索宿处。<a id="a-BI"></a>诸居士言。<a id="a-BJ"></a>王今不在此宫。<a id="a-BK"></a>可入中宿。<a id="a-BL"></a>王信乐佛法。<a id="a-BM"></a>闻必欢喜。<a id="a-BN"></a>诸比丘不敢。<a id="a-BO"></a>便无宿处。<a id="a-BP"></a>以是白佛。<a id="a-BQ"></a>佛以是事集比丘僧。<a id="a-BR"></a>告诸比丘。<a id="a-BS"></a>今听诸比丘入王空宫。<a id="a-BT"></a>从今是戒应如是说。<a id="a-BU"></a>若比丘王未出宝未藏宝若入过后宫门限波逸提。<a id="a-BV"></a>宝者。<a id="a-BW"></a>所重之物及诸女色。<a id="a-BX"></a>皆名为宝。<a id="a-BY"></a>未出者。<a id="a-BZ"></a>女在宫中。<a id="a-Ba"></a>未出。<a id="a-Bb"></a>未藏者。<a id="a-Bc"></a>女在此宫未使藏隐。<a id="a-Bd"></a>尔时入后宫门限双脚过波逸提。<a id="a-Be"></a>随入远近步步波逸提。<a id="a-Bf"></a>若一脚过突吉罗。<a id="a-Bg"></a>入余大臣长者家过内门限突吉罗。<a id="a-Bh"></a>沙弥突吉罗。<a id="a-Bi"></a>若王请入不犯(六十五竟)</p>
  <p id="aBj">佛在舍卫城。<a id="a-Bk"></a>尔时拘萨罗摩竭二国互相抄掠。<a id="a-Bl"></a>二国中间道路断绝。<a id="a-Bm"></a>王舍城比丘安居竟。<a id="a-Bn"></a>作是念。<a id="a-Bo"></a>我今正当与贼同伴。<a id="a-Bp"></a>乃得自致问讯世尊。<a id="a-Bq"></a>设彼戍逻。<a id="a-Br"></a>以共贼伴。<a id="a-Bs"></a>收捉我者。<a id="a-Bt"></a>波斯匿王信乐佛法。<a id="a-Bu"></a>必不见罪。<a id="a-Bv"></a>便与贼俱到彼国界。<a id="a-Bw"></a>果为所捉。<a id="a-Bx"></a>将逻将所。<a id="a-By"></a>白言。<a id="a-Bz"></a>此是贼。<a id="a-C0"></a>逻将言。<a id="a-C1"></a>着袈裟者复是何等。<a id="a-C2"></a>答言。<a id="a-C3"></a>亦是贼。<a id="a-C4"></a>比丘便自说言。<a id="a-C5"></a>我非贼是沙门释子。<a id="a-C6"></a>于王舍城安居竟。<a id="a-C7"></a>应问讯世尊。<a id="a-C8"></a>道路难崄故与共伴耳。<a id="a-C9"></a>逻将言。<a id="a-CA"></a>汝非沙门释子。<a id="a-CB"></a>必假此服来作细作。<a id="a-CC"></a>便送王所。<a id="a-CD"></a>比丘自说如前。<a id="a-CE"></a>王便放之。<a id="a-CF"></a>左右群臣。<a id="a-CG"></a>有不信是沙门者言。<a id="a-CH"></a>此贼假比丘服。<a id="a-CI"></a>王信乐佛法。<a id="a-CJ"></a>其于放之。<a id="a-CK"></a>诸长老比丘闻。<a id="a-CL"></a>种种呵责。<a id="a-CM"></a>以是白佛。<a id="a-CN"></a>佛以是事集比丘僧。<a id="a-CO"></a>问诸比丘。<a id="a-CP"></a>汝等实尔不。<a id="a-CQ"></a>答言。<a id="a-CR"></a>实尔世尊。<a id="a-CS"></a>佛种种呵责已。<a id="a-CT"></a>告诸比丘。<a id="a-CU"></a>今为诸比丘结戒。<a id="a-CV"></a>从今是戒应如是说。<a id="a-CW"></a>若比丘共贼伴行波逸提。<a id="a-CX"></a>有诸比丘共贼道路行。<a id="a-CY"></a>不知是贼。<a id="a-CZ"></a>既知便惭愧。<a id="a-Ca"></a>谓犯波逸提。<a id="a-Cb"></a>或下道避之。<a id="a-Cc"></a>或留在后。<a id="a-Cd"></a>贼即问言。<a id="a-Ce"></a>汝何故尔。<a id="a-Cf"></a>答言。<a id="a-Cg"></a>佛制不听共汝伴行。<a id="a-Ch"></a>贼闻是语便大嗔恚。<a id="a-Ci"></a>打诸比丘剥衣赤肉。<a id="a-Cj"></a>诸比丘还以是白佛。<a id="a-Ck"></a>佛以是事集比丘僧。<a id="a-Cl"></a>告诸比丘。<a id="a-Cm"></a>若不知是贼共行。<a id="a-Cn"></a>犯波逸提无有是处。<a id="a-Co"></a>从今是戒应如是说。<a id="a-Cp"></a>若比丘知是贼共伴行波逸提。<a id="a-Cq"></a>有诸比丘在道路行。<a id="a-Cr"></a>与贼相遇。<a id="a-Cs"></a>便生惭愧。<a id="a-Ct"></a>谓犯波逸提。<a id="a-Cu"></a>以是白佛。<a id="a-Cv"></a>佛以是事集比丘僧。<a id="a-Cw"></a>告诸比丘。<a id="a-Cx"></a>若不期共贼行道路相遇。<a id="a-Cy"></a>犯波逸提无有是处。<a id="a-Cz"></a>从今是戒应如是说。<a id="a-D0"></a>若比丘与贼期共伴行波逸提。<a id="a-D1"></a>有诸比丘。<a id="a-D2"></a>与贼期共近道行。<a id="a-D3"></a>有不去者。<a id="a-D4"></a>有从异道者皆生疑。<a id="a-D5"></a>我等将无犯波逸提耶。<a id="a-D6"></a>以是白佛。<a id="a-D7"></a>佛以是事集比丘僧。<a id="a-D8"></a>告诸比丘。<a id="a-D9"></a>虽与贼期共近道行。<a id="a-DA"></a>竟不去及从异路去。<a id="a-DB"></a>犯波逸提者无有是处。<a id="a-DC"></a>从今是戒应如是说。<a id="a-DD"></a>若比丘与贼期共道行。<a id="a-DE"></a>从此聚落到彼聚落波逸提。<a id="a-DF"></a>若共恶比丘期行突吉罗。<a id="a-DG"></a>比丘尼亦如是。<a id="a-DH"></a>式叉摩那沙弥沙弥尼突吉罗。<a id="a-DI"></a>若诸难起共期行不犯(六十六竟)</p>
  <p id="aDJ">佛在舍卫城。<a id="a-DK"></a>尔时诸比丘。<a id="a-DL"></a>与女人共道行。<a id="a-DM"></a>或一比丘与一女人。<a id="a-DN"></a>乃至众多或二比丘。<a id="a-DO"></a>乃至众多与一女人。<a id="a-DP"></a>乃至众多共行渡水。<a id="a-DQ"></a>更相见形生染着心。<a id="a-DR"></a>或有反俗作外道者。<a id="a-DS"></a>诸居士见讥呵言。<a id="a-DT"></a>沙门释子共女人同道。<a id="a-DU"></a>与将妇行有何等异。<a id="a-DV"></a>谁知此辈行于梵行。<a id="a-DW"></a>无沙门行破沙门法。<a id="a-DX"></a>尔时有一居士数打其妇。<a id="a-DY"></a>打已出行。<a id="a-DZ"></a>妇作是念。<a id="a-Da"></a>夫数打我。<a id="a-Db"></a>密能见杀。<a id="a-Dc"></a>今当避之。<a id="a-Dd"></a>于是便去出聚落外。<a id="a-De"></a>见一比丘。<a id="a-Df"></a>往趣问言。<a id="a-Dg"></a>大德何行。<a id="a-Dh"></a>答言。<a id="a-Di"></a>欲至某处。<a id="a-Dj"></a>于是女人便随后去。<a id="a-Dk"></a>彼夫作是念。<a id="a-Dl"></a>我向打妇。<a id="a-Dm"></a>或能自杀。<a id="a-Dn"></a>即便还家觅之不见。<a id="a-Do"></a>问邻人言。<a id="a-Dp"></a>见我妇不。<a id="a-Dq"></a>皆言。<a id="a-Dr"></a>不见。<a id="a-Ds"></a>便出聚落见一外道女。<a id="a-Dt"></a>问言。<a id="a-Du"></a>颇见如是如是妇人不。<a id="a-Dv"></a>答言。<a id="a-Dw"></a>见沙门释子将去。<a id="a-Dx"></a>彼人即急追之。<a id="a-Dy"></a>及已语比丘言。<a id="a-Dz"></a>何故将我妇走。<a id="a-E0"></a>比丘答言。<a id="a-E1"></a>我不作恶业。<a id="a-E2"></a>汝妇与我同道行耳。<a id="a-E3"></a>妇复语夫言。<a id="a-E4"></a>勿生恶心于此比丘。<a id="a-E5"></a>我共同道如亲无异。<a id="a-E6"></a>夫闻妇言作是念。<a id="a-E7"></a>乃尔相欺必已有恶事。<a id="a-E8"></a>便打比丘垂死乃置。<a id="a-E9"></a>彼比丘作是念。<a id="a-EA"></a>我今委顿不任进路。<a id="a-EB"></a>当入火光三昧以自消息。<a id="a-EC"></a>使身有力然后前进。<a id="a-ED"></a>念已收敛衣钵。<a id="a-EE"></a>入火光三昧身中出烟。<a id="a-EF"></a>彼妇见已语其夫言。<a id="a-EG"></a>不信我语。<a id="a-EH"></a>观彼比丘身之所出。<a id="a-EI"></a>彼比丘须臾举身洞然。<a id="a-EJ"></a>妇复语言。<a id="a-EK"></a>不信我语。<a id="a-EL"></a>复观比丘其身云何。<a id="a-EM"></a>彼比丘即以此三昧力往到佛所。<a id="a-EN"></a>并以前事具白世尊。<a id="a-EO"></a>佛以是事集比丘僧。<a id="a-EP"></a>问诸比丘。<a id="a-EQ"></a>汝等实尔不。<a id="a-ER"></a>答言。<a id="a-ES"></a>实尔世尊。<a id="a-ET"></a>佛种种呵责已。<a id="a-EU"></a>告诸比丘。<a id="a-EV"></a>今为诸比丘结戒。<a id="a-EW"></a>从今是戒应如是说。<a id="a-EX"></a>若比丘与女人共道行波逸提。<a id="a-EY"></a>有诸比丘共行。<a id="a-EZ"></a>中道见诸女人亦行此路。<a id="a-Ea"></a>心生疑悔。<a id="a-Eb"></a>我等将无犯波逸提耶。<a id="a-Ec"></a>以是白佛。<a id="a-Ed"></a>佛以是事集比丘僧。<a id="a-Ee"></a>告诸比丘。<a id="a-Ef"></a>若比丘不期与女人共道行。<a id="a-Eg"></a>犯波逸提无有是处。<a id="a-Eh"></a>从今是戒应如是说。<a id="a-Ei"></a>若比丘与女人期共道行波逸提。<a id="a-Ej"></a>有诸比丘与女人期共道行。<a id="a-Ek"></a>后不敢去或从余道。<a id="a-El"></a>犹生疑悔。<a id="a-Em"></a>以是白佛。<a id="a-En"></a>佛以是事集比丘僧。<a id="a-Eo"></a>告诸比丘。<a id="a-Ep"></a>若比丘虽先与女人期共道行。<a id="a-Eq"></a>竟不去或从余路去。<a id="a-Er"></a>犯波逸提无有是处。<a id="a-Es"></a>从今是戒应如是说。<a id="a-Et"></a>若比丘与女人期共道行。<a id="a-Eu"></a>从此聚落到彼聚落波逸提。<a id="a-Ev"></a>比丘尼亦如是。<a id="a-Ew"></a>式叉摩那沙弥沙弥尼突吉罗(六十七竟)</p>
  <p id="aEx">佛在拘萨罗国。<a id="a-Ey"></a>与大比丘僧千二百五十人游行人间。<a id="a-Ez"></a>诸比丘或得屋中或在树下或在露地。<a id="a-F0"></a>时六群比丘。<a id="a-F1"></a>共十七群比丘。<a id="a-F2"></a>大聚薪草露地然火。<a id="a-F3"></a>在边坐炙。<a id="a-F4"></a>时有一蛇。<a id="a-F5"></a>从木孔出。<a id="a-F6"></a>诸比丘见以物掷之。<a id="a-F7"></a>蛇即还入。<a id="a-F8"></a>得热复出。<a id="a-F9"></a>诸比丘复更掷之。<a id="a-FA"></a>蛇复还入。<a id="a-FB"></a>须臾顷复出。<a id="a-FC"></a>掷一比丘啮之即死。<a id="a-FD"></a>诸比丘围绕啼泣。<a id="a-FE"></a>诸长老比丘问。<a id="a-FF"></a>汝等何故啼泣。<a id="a-FG"></a>答言。<a id="a-FH"></a>此比丘为蛇啮命过。<a id="a-FI"></a>具说上事。<a id="a-FJ"></a>诸长老比丘种种呵责。<a id="a-FK"></a>汝等云何见蛇再三出。<a id="a-FL"></a>犹故不避致令啮死。<a id="a-FM"></a>以是白佛。<a id="a-FN"></a>佛以是事集比丘僧。<a id="a-FO"></a>问六群诸比丘。<a id="a-FP"></a>汝等实尔不。<a id="a-FQ"></a>答言。<a id="a-FR"></a>实尔世尊。<a id="a-FS"></a>佛种种呵责已。<a id="a-FT"></a>告诸比丘。<a id="a-FU"></a>今为诸比丘结戒。<a id="a-FV"></a>从今是戒应如是说。<a id="a-FW"></a>若比丘然火波逸提。<a id="a-FX"></a>时六群比丘使守园人沙弥然火。<a id="a-FY"></a>诸长老比丘见呵责言。<a id="a-FZ"></a>汝岂不闻佛制不得然火耶。<a id="a-Fa"></a>答言。<a id="a-Fb"></a>我使守园人沙弥然。<a id="a-Fc"></a>非为有犯。<a id="a-Fd"></a>诸比丘言。<a id="a-Fe"></a>自然使人然有何等异。<a id="a-Ff"></a>以是白佛。<a id="a-Fg"></a>佛以是事集比丘僧。<a id="a-Fh"></a>问六群比丘。<a id="a-Fi"></a>汝实尔不。<a id="a-Fj"></a>答言。<a id="a-Fk"></a>实尔世尊。<a id="a-Fl"></a>佛种种呵责已。<a id="a-Fm"></a>告诸比丘。<a id="a-Fn"></a>从今是戒应如是说。<a id="a-Fo"></a>若比丘自然火若使人然波逸提。<a id="a-Fp"></a>有诸病比丘问医。<a id="a-Fq"></a>医言。<a id="a-Fr"></a>应服如是药然火洗浴。<a id="a-Fs"></a>病比丘言。<a id="a-Ft"></a>佛不听我自然火及使人然。<a id="a-Fu"></a>愿更教我服于余药。<a id="a-Fv"></a>医言。<a id="a-Fw"></a>大德。<a id="a-Fx"></a>正应服此药然火洗浴。<a id="a-Fy"></a>诸比丘作是念。<a id="a-Fz"></a>佛若听我自然火若使人然。<a id="a-G0"></a>病乃得差。<a id="a-G1"></a>以是白佛。<a id="a-G2"></a>佛以是事集比丘僧。<a id="a-G3"></a>告诸比丘。<a id="a-G4"></a>今听病比丘然火若使人然。<a id="a-G5"></a>从今是戒应如是说。<a id="a-G6"></a>若比丘无病若自然火若使人然波逸提。<a id="a-G7"></a>有诸比丘须煮羹粥。<a id="a-G8"></a>不敢然火。<a id="a-G9"></a>以是白佛。<a id="a-GA"></a>佛以是事集比丘僧。<a id="a-GB"></a>告诸比丘。<a id="a-GC"></a>今听诸比丘煮羹粥。<a id="a-GD"></a>不得为炙。<a id="a-GE"></a>从今是戒应如是说。<a id="a-GF"></a>若比丘无病为炙故然火波逸提。<a id="a-GG"></a>诸比丘欲熏钵然火及遮恶兽然灯烛。<a id="a-GH"></a>不知云何。<a id="a-GI"></a>以是白佛。<a id="a-GJ"></a>佛以是事集比丘僧。<a id="a-GK"></a>告诸比丘。<a id="a-GL"></a>今听诸比丘有如是因缘自然火若使人然。<a id="a-GM"></a>从今是戒应如是说。<a id="a-GN"></a>若比丘无病为炙故自然火若使人然波逸提。<a id="a-GO"></a>若为炙然火炎高乃至四指波逸提。<a id="a-GP"></a>比丘尼亦如是。<a id="a-GQ"></a>式叉摩那沙弥沙弥尼突吉罗(六十八竟)</p>
  <p id="aGR">佛在舍卫城。<a id="a-GS"></a>尔时诸比丘。<a id="a-GT"></a>往知识家见严身宝捉看。<a id="a-GU"></a>还着故处。<a id="a-GV"></a>后为人所偷。<a id="a-GW"></a>主还觅之。<a id="a-GX"></a>不知所在。<a id="a-GY"></a>有人言。<a id="a-GZ"></a>我见比丘捉。<a id="a-Ga"></a>便往问比丘言。<a id="a-Gb"></a>我失如是如是宝。<a id="a-Gc"></a>比丘见不。<a id="a-Gd"></a>答言。<a id="a-Ge"></a>我向捉还着故处。<a id="a-Gf"></a>主言。<a id="a-Gg"></a>从比丘捉便不复见。<a id="a-Gh"></a>可以还我。<a id="a-Gi"></a>比丘答言。<a id="a-Gj"></a>我实不取。<a id="a-Gk"></a>主不信。<a id="a-Gl"></a>便与比丘作恶名声。<a id="a-Gm"></a>尔时有一外道。<a id="a-Gn"></a>囊盛五百金钱。<a id="a-Go"></a>到水边饮忘不持去。<a id="a-Gp"></a>有一比丘从后来见。<a id="a-Gq"></a>作是念此是唯物。<a id="a-Gr"></a>即四顾望。<a id="a-Gs"></a>见前一人。<a id="a-Gt"></a>便作是念。<a id="a-Gu"></a>必是彼许当持还之。<a id="a-Gv"></a>即取持去。<a id="a-Gw"></a>彼人未远还忆金囊。<a id="a-Gx"></a>即便驰还。<a id="a-Gy"></a>比丘问。<a id="a-Gz"></a>汝何故还。<a id="a-H0"></a>彼人便嗔言。<a id="a-H1"></a>不吉利物何以问我。<a id="a-H2"></a>比丘言。<a id="a-H3"></a>纵使我不吉利。<a id="a-H4"></a>汝应语我还意。<a id="a-H5"></a>彼言。<a id="a-H6"></a>我忘一囊在水边故还觅耳。<a id="a-H7"></a>比丘即出示之。<a id="a-H8"></a>此是汝囊非。<a id="a-H9"></a>彼人既见囊已。<a id="a-HA"></a>复更嗔言。<a id="a-HB"></a>不吉利物何以捉我囊汝小住待。<a id="a-HC"></a>我数囊中物。<a id="a-HD"></a>比丘答言。<a id="a-HE"></a>我竟不解此囊亦不看之。<a id="a-HF"></a>若欲取者岂当示汝。<a id="a-HG"></a>恐汝失之。<a id="a-HH"></a>故持相还耳。<a id="a-HI"></a>彼人复言。<a id="a-HJ"></a>我囊中有千金钱。<a id="a-HK"></a>今少五百。<a id="a-HL"></a>可以还我。<a id="a-HM"></a>比丘答之如初。<a id="a-HN"></a>彼人便强牵比丘。<a id="a-HO"></a>到断事人所。<a id="a-HP"></a>时断事人不信乐佛法。<a id="a-HQ"></a>便非理断。<a id="a-HR"></a>即取反缚。<a id="a-HS"></a>打驴鸣鼓。<a id="a-HT"></a>于四衢道头欲杀之。<a id="a-HU"></a>时波斯匿王在高楼上。<a id="a-HV"></a>遥见问左右言。<a id="a-HW"></a>彼是唯。<a id="a-HX"></a>答言。<a id="a-HY"></a>是沙门释子。<a id="a-HZ"></a>王即敕。<a id="a-Ha"></a>将还断事处。<a id="a-Hb"></a>吾当自出。<a id="a-Hc"></a>即出问彼人。<a id="a-Hd"></a>汝何以苦此比丘。<a id="a-He"></a>彼人如上白王。<a id="a-Hf"></a>王复问比丘。<a id="a-Hg"></a>亦如上答王。<a id="a-Hh"></a>王问彼人。<a id="a-Hi"></a>此实汝囊非。<a id="a-Hj"></a>答言是。<a id="a-Hk"></a>王即以五百金钱盛彼囊中。<a id="a-Hl"></a>而囊不受。<a id="a-Hm"></a>王复语言。<a id="a-Hn"></a>汝云。<a id="a-Ho"></a>囊中有千金钱。<a id="a-Hp"></a>今何故不受。<a id="a-Hq"></a>彼人便自首言。<a id="a-Hr"></a>本实五百。<a id="a-Hs"></a>我嗔故诬比丘耳。<a id="a-Ht"></a>王即问断事者。<a id="a-Hu"></a>若人面欺王。<a id="a-Hv"></a>当与何罪。<a id="a-Hw"></a>断事人言。<a id="a-Hx"></a>此人应死财物没官。<a id="a-Hy"></a>王即用此法。<a id="a-Hz"></a>藉取其财。<a id="a-I0"></a>反缚此人。<a id="a-I1"></a>打驴鸣鼓。<a id="a-I2"></a>于四衢道头杀之。<a id="a-I3"></a>有人语言。<a id="a-I4"></a>汝诬沙门释子。<a id="a-I5"></a>应受此罪。<a id="a-I6"></a>若复诬谤。<a id="a-I7"></a>后当剧是。<a id="a-I8"></a>或复有言。<a id="a-I9"></a>沙门释子有曾取我宝恐今是实。<a id="a-IA"></a>时比丘白王言。<a id="a-IB"></a>愿赐此人命。<a id="a-IC"></a>勿令佛法致恶名声。<a id="a-ID"></a>王即放之。<a id="a-IE"></a>呵责断事人言。<a id="a-IF"></a>若后复有如此断事。<a id="a-IG"></a>当如向治汝。<a id="a-IH"></a>诸不信乐佛法者。<a id="a-II"></a>种种讥呵。<a id="a-IJ"></a>我等俗人犹耻捉宝。<a id="a-IK"></a>沙门释子何故复尔。<a id="a-IL"></a>无沙门行破沙门法。<a id="a-IM"></a>诸长老比丘闻。<a id="a-IN"></a>种种呵责。<a id="a-IO"></a>以前后事具白世尊。<a id="a-IP"></a>佛以是事集比丘僧。<a id="a-IQ"></a>问诸比丘。<a id="a-IR"></a>汝等实尔不。<a id="a-IS"></a>答言。<a id="a-IT"></a>实尔世尊。<a id="a-IU"></a>佛种种呵责已。<a id="a-IV"></a>告诸比丘。<a id="a-IW"></a>今为诸比丘结戒。<a id="a-IX"></a>从今是戒应如是说。<a id="a-IY"></a>若比丘若捉宝若宝等物波逸提。</p>
  <p id="aIZ">尔时毗舍佉母。<a id="a-Ia"></a>着极上宝严身之具。<a id="a-Ib"></a>与诸亲里游戏园林。<a id="a-Ic"></a>林近祇洹。<a id="a-Id"></a>观察众人欢畅未已。<a id="a-Ie"></a>作是念。<a id="a-If"></a>我今不宜同此放逸。<a id="a-Ig"></a>幸可因此问讯世尊。<a id="a-Ih"></a>便将婢诣祇洹到门。<a id="a-Ii"></a>复作是念。<a id="a-Ij"></a>我今不宜着此饰好觐于世尊。<a id="a-Ik"></a>即脱宝衣着于堑边。<a id="a-Il"></a>时舍利弗经行遥见。<a id="a-Im"></a>毗舍佉母前礼佛足。<a id="a-In"></a>却住一面。<a id="a-Io"></a>佛为种种说法示教利喜。<a id="a-Ip"></a>须臾而退。<a id="a-Iq"></a>系念所闻忘所著宝。<a id="a-Ir"></a>还城门闭后乃忆之。<a id="a-Is"></a>作是念。<a id="a-It"></a>若我语人失此宝者。<a id="a-Iu"></a>或损佛法。<a id="a-Iv"></a>默然至晓。<a id="a-Iw"></a>时舍利弗以是白佛。<a id="a-Ix"></a>佛告舍利弗。<a id="a-Iy"></a>汝往取来。<a id="a-Iz"></a>受教即取。<a id="a-J0"></a>语舍利弗。<a id="a-J1"></a>明日晨朝自送还之。<a id="a-J2"></a>受教即送。<a id="a-J3"></a>毗舍佉母赞言。<a id="a-J4"></a>善哉我有如是大师及同梵行。<a id="a-J5"></a>若余外道。<a id="a-J6"></a>得此物者何缘还我。<a id="a-J7"></a>我昨夜已舍。<a id="a-J8"></a>今应卒之。<a id="a-J9"></a>即持施四方僧。<a id="a-JA"></a>白舍利弗。<a id="a-JB"></a>可以此作招提僧堂。<a id="a-JC"></a>舍利弗不敢受。<a id="a-JD"></a>以是白佛。<a id="a-JE"></a>佛言。<a id="a-JF"></a>受之。<a id="a-JG"></a>复有诸居士。<a id="a-JH"></a>五日一入僧坊问讯。<a id="a-JI"></a>或脱指环或脱耳宝。<a id="a-JJ"></a>去时皆忘。<a id="a-JK"></a>诸比丘见不敢取。<a id="a-JL"></a>有异人见便取持去。<a id="a-JM"></a>诸居士还入僧坊求觅。<a id="a-JN"></a>问诸比丘。<a id="a-JO"></a>我失如是如是宝。<a id="a-JP"></a>比丘见不。<a id="a-JQ"></a>答言。<a id="a-JR"></a>我见不敢取。<a id="a-JS"></a>诸居士言。<a id="a-JT"></a>大德见之。<a id="a-JU"></a>如何不取。<a id="a-JV"></a>可以还我。<a id="a-JW"></a>出家之人何须此物。<a id="a-JX"></a>答言。<a id="a-JY"></a>我实不取。<a id="a-JZ"></a>彼遂不信。<a id="a-Ja"></a>便与比丘作恶名声。<a id="a-Jb"></a>复有诸比丘共伴行一处宿。<a id="a-Jc"></a>伴中有忘物去者。<a id="a-Jd"></a>比丘见不敢取。<a id="a-Je"></a>余人取之。<a id="a-Jf"></a>诸伴问比丘。<a id="a-Jg"></a>我失如是如是物。<a id="a-Jh"></a>大德见不。<a id="a-Ji"></a>答言。<a id="a-Jj"></a>我见不敢取。<a id="a-Jk"></a>诸伴言。<a id="a-Jl"></a>大德见之如何不取。<a id="a-Jm"></a>可以还我。<a id="a-Jn"></a>出家之人何须此物。<a id="a-Jo"></a>答言。<a id="a-Jp"></a>我实不取。<a id="a-Jq"></a>彼遂不信。<a id="a-Jr"></a>便与比丘作恶名声。<a id="a-Js"></a>诸比丘作是念。<a id="a-Jt"></a>若世尊听我等于僧坊内及宿处。<a id="a-Ju"></a>若自取宝若使人取者。<a id="a-Jv"></a>居士可不失宝。<a id="a-Jw"></a>亦使我等不致恶名。<a id="a-Jx"></a>以是白佛。<a id="a-Jy"></a>佛以是事集比丘僧。<a id="a-Jz"></a>告诸比丘。<a id="a-K0"></a>今听诸比丘于僧坊内若宿处。<a id="a-K1"></a>自取宝若使人取。<a id="a-K2"></a>从今是戒应如是说。<a id="a-K3"></a>若比丘若宝若宝等物。<a id="a-K4"></a>若自取若教人取。<a id="a-K5"></a>除僧坊内及宿处波逸提。<a id="a-K6"></a>若僧坊内及宿处。<a id="a-K7"></a>取宝宝等物。<a id="a-K8"></a>后有主索应还。<a id="a-K9"></a>是事应尔。<a id="a-KA"></a>宝者。<a id="a-KB"></a>真珠摩尼琉璃珂玉金银。<a id="a-KC"></a>宝等物者。<a id="a-KD"></a>一切余物。<a id="a-KE"></a>僧坊内者。<a id="a-KF"></a>僧住处属僧地。<a id="a-KG"></a>宿处者。<a id="a-KH"></a>僧坊外他家宿。<a id="a-KI"></a>及共伴行野宿处。<a id="a-KJ"></a>比丘僧坊内见物。<a id="a-KK"></a>应使净人取。<a id="a-KL"></a>若无净人。<a id="a-KM"></a>应自取举之。<a id="a-KN"></a>若有人索。<a id="a-KO"></a>应集僧问其所失物相然后还之。<a id="a-KP"></a>若取举已欲余行者。<a id="a-KQ"></a>应嘱后人。<a id="a-KR"></a>若比丘到他家见有物。<a id="a-KS"></a>应使净人举。<a id="a-KT"></a>若无净人应自举。<a id="a-KU"></a>若有人应即嘱此人而后去。<a id="a-KV"></a>若无人应呼主人出付嘱然后去。<a id="a-KW"></a>比丘共伴同道行。<a id="a-KX"></a>若见物应使净人取。<a id="a-KY"></a>若无净人应自取还之。<a id="a-KZ"></a>还时应集众人先问。<a id="a-Ka"></a>汝失物不。<a id="a-Kb"></a>若言失。<a id="a-Kc"></a>应问何物。<a id="a-Kd"></a>若如其语然后还之。<a id="a-Ke"></a>若与伴别道行。<a id="a-Kf"></a>而不相及至聚落。<a id="a-Kg"></a>应寄信乐优婆塞还之。<a id="a-Kh"></a>比丘尼亦如是。<a id="a-Ki"></a>式叉摩那沙弥沙弥尼突吉罗(六十九竟)</p>
  <p id="aKj">佛在王舍城。<a id="a-Kk"></a>尔时诸比丘日再三浴多用澡豆。<a id="a-Kl"></a>诸居士见讥呵言。<a id="a-Km"></a>此诸比丘数数浴。<a id="a-Kn"></a>所用澡豆如王大臣。<a id="a-Ko"></a>其本出家欲求解脱。<a id="a-Kp"></a>不念诵经恶露等观。<a id="a-Kq"></a>而反日夜修饰身体。<a id="a-Kr"></a>无沙门行破沙门法。<a id="a-Ks"></a>时有相师。<a id="a-Kt"></a>语瓶沙王言。<a id="a-Ku"></a>寻当有一不吉星出。<a id="a-Kv"></a>王应在某泉水中浴以穰其灾。<a id="a-Kw"></a>若不尔者。<a id="a-Kx"></a>或致失国或忧身命。<a id="a-Ky"></a>王便敕左右。<a id="a-Kz"></a>料理彼泉。<a id="a-L0"></a>即受教往。<a id="a-L1"></a>见诸比丘满中洗浴。<a id="a-L2"></a>还以白王。<a id="a-L3"></a>王言。<a id="a-L4"></a>待比丘浴竟。<a id="a-L5"></a>如是昼夜各三遣参。<a id="a-L6"></a>一去一来都无空缺。<a id="a-L7"></a>婆罗门复语王言。<a id="a-L8"></a>此星垂出。<a id="a-L9"></a>若出后浴便无所益。<a id="a-LA"></a>王闻此语。<a id="a-LB"></a>即便严驾出。<a id="a-LC"></a>到泉水所。<a id="a-LD"></a>于下流浴。<a id="a-LE"></a>诸臣以此讥呵。<a id="a-LF"></a>沙门释子不知时宜。<a id="a-LG"></a>不勤不念观身恶露。<a id="a-LH"></a>但志修饰洗浴身体。<a id="a-LI"></a>无沙门行破沙门法。<a id="a-LJ"></a>诸长老比丘闻。<a id="a-LK"></a>种种呵责。<a id="a-LL"></a>以是白佛。<a id="a-LM"></a>佛以是事集比丘僧。<a id="a-LN"></a>问诸比丘。<a id="a-LO"></a>汝等实尔不。<a id="a-LP"></a>答言。<a id="a-LQ"></a>实尔世尊。<a id="a-LR"></a>佛种种呵责已。<a id="a-LS"></a>告诸比丘。<a id="a-LT"></a>今为诸比丘结戒。<a id="a-LU"></a>从今是戒应如是说。<a id="a-LV"></a>若比丘半月内浴波逸提。<a id="a-LW"></a>有诸病比丘。<a id="a-LX"></a>医言洗浴乃差。<a id="a-LY"></a>诸比丘言。<a id="a-LZ"></a>佛不听我等数浴。<a id="a-La"></a>愿思余方。<a id="a-Lb"></a>医言。<a id="a-Lc"></a>唯有洗浴更无余法。<a id="a-Ld"></a>诸比丘作是念。<a id="a-Le"></a>佛听病时数浴者。<a id="a-Lf"></a>我病便差复有诸比丘种种作埿土污身衣被垢秽。<a id="a-Lg"></a>以此益疲。<a id="a-Lh"></a>作是念。<a id="a-Li"></a>佛听作时数浴者。<a id="a-Lj"></a>疲极必差衣被净洁。<a id="a-Lk"></a>复有诸比丘。<a id="a-Ll"></a>在路行疲极。<a id="a-Lm"></a>欲洗浴而不敢。<a id="a-Ln"></a>作是念。<a id="a-Lo"></a>佛听行路时数洗浴者。<a id="a-Lp"></a>疲极得差。<a id="a-Lq"></a>复有诸比丘。<a id="a-Lr"></a>风雨尘坌埿污衣服。<a id="a-Ls"></a>作是念。<a id="a-Lt"></a>佛听风雨尘坌埿污时数洗浴者。<a id="a-Lu"></a>可得不为尘埿所污。<a id="a-Lv"></a>春余一月半夏初一月。<a id="a-Lw"></a>诸比丘热闷汗出。<a id="a-Lx"></a>作是念。<a id="a-Ly"></a>佛听热时数洗浴者。<a id="a-Lz"></a>可无此患。<a id="a-M0"></a>各以白佛。<a id="a-M1"></a>佛以是事集比丘僧。<a id="a-M2"></a>告诸比丘。<a id="a-M3"></a>今听诸比丘病时。<a id="a-M4"></a>作时行路时风雨时热时数洗浴无犯。<a id="a-M5"></a>从今是戒应如是说。<a id="a-M6"></a>若比丘半月内浴除因缘波逸提。<a id="a-M7"></a>因缘者。<a id="a-M8"></a>病时作时行路时风雨时热时。<a id="a-M9"></a>是名因缘。<a id="a-MA"></a>病时者。<a id="a-MB"></a>疾病须浴。<a id="a-MC"></a>作时者断理种种事乃至扫房内地。<a id="a-MD"></a>行路时者。<a id="a-ME"></a>一由旬二由旬乃至行半由旬。<a id="a-MF"></a>风雨时者。<a id="a-MG"></a>为风雨尘埿之所污埿。<a id="a-MH"></a>热时者。<a id="a-MI"></a>热闷汗出。<a id="a-MJ"></a>比丘尼亦如是。<a id="a-MK"></a>式叉摩那沙弥沙弥尼突吉罗。<a id="a-ML"></a>若洗浴师及病人。<a id="a-MM"></a>身体已湿因浴不犯(七十竟)</p>
  <p id="aMN">佛在舍卫城。<a id="a-MO"></a>尔时十七群比丘作新房。<a id="a-MP"></a>六群比丘欲在中住。<a id="a-MQ"></a>驱十七群比丘。<a id="a-MR"></a>十七群比丘不肯出。<a id="a-MS"></a>便打之。<a id="a-MT"></a>彼即大唤。<a id="a-MU"></a>诸长老比丘。<a id="a-MV"></a>问何故大唤。<a id="a-MW"></a>答言。<a id="a-MX"></a>六群比丘打我。<a id="a-MY"></a>诸长老比丘种种呵责。<a id="a-MZ"></a>以是白佛。<a id="a-Ma"></a>佛以是事集比丘僧。<a id="a-Mb"></a>问六群比丘。<a id="a-Mc"></a>汝等实尔不。<a id="a-Md"></a>答言。<a id="a-Me"></a>实尔世尊。<a id="a-Mf"></a>佛种种呵责已。<a id="a-Mg"></a>告诸比丘。<a id="a-Mh"></a>今为诸比丘结戒。<a id="a-Mi"></a>从今是戒应如是说。<a id="a-Mj"></a>若比丘打比丘波逸提。<a id="a-Mk"></a>有比丘食噎。<a id="a-Ml"></a>倩比丘捶背。<a id="a-Mm"></a>诸比丘不敢便死。<a id="a-Mn"></a>以是白佛。<a id="a-Mo"></a>佛以是事集比丘僧。<a id="a-Mp"></a>告诸比丘。<a id="a-Mq"></a>若比丘不以嗔心打比丘。<a id="a-Mr"></a>犯波逸提无有是处。<a id="a-Ms"></a>从今是戒应如是说。<a id="a-Mt"></a>若比丘嗔故打比丘波逸提。<a id="a-Mu"></a>若打比丘尼式叉摩那沙弥沙弥尼余人及畜生突吉罗。<a id="a-Mv"></a>若比丘尼打比丘比丘尼波逸提。<a id="a-Mw"></a>打式叉摩那沙弥沙弥尼余人及畜生突吉罗。<a id="a-Mx"></a>式叉摩那沙弥沙弥尼打五众余人及畜生突吉罗(七十一竟)</p>
  <p id="aMy">佛在舍卫城。<a id="a-Mz"></a>尔时六群比丘。<a id="a-N0"></a>复来十七群比丘房中求住。<a id="a-N1"></a>彼不肯出。<a id="a-N2"></a>便以手拟如打相。<a id="a-N3"></a>彼复大唤。<a id="a-N4"></a>诸长老比丘闻。<a id="a-N5"></a>出问。<a id="a-N6"></a>汝何故大唤。<a id="a-N7"></a>答言。<a id="a-N8"></a>六群比丘欲打我。<a id="a-N9"></a>诸长老比丘种种呵责。<a id="a-NA"></a>以是白佛。<a id="a-NB"></a>佛以是事集诸比丘僧。<a id="a-NC"></a>问六群比丘。<a id="a-ND"></a>汝等实尔不。<a id="a-NE"></a>答言。<a id="a-NF"></a>实尔世尊。<a id="a-NG"></a>佛种种呵责已。<a id="a-NH"></a>告诸比丘。<a id="a-NI"></a>今为诸比丘结戒。<a id="a-NJ"></a>从今是戒应如是说。<a id="a-NK"></a>若比丘以手拟比丘波逸提。<a id="a-NL"></a>有诸比丘。<a id="a-NM"></a>说法时以手语或示处所。<a id="a-NN"></a>便生疑悔。<a id="a-NO"></a>我无将犯波逸提耶。<a id="a-NP"></a>以是白佛。<a id="a-NQ"></a>佛以是事集比丘僧。<a id="a-NR"></a>告诸比丘。<a id="a-NS"></a>若比丘不以嗔心手拟比丘。<a id="a-NT"></a>犯波逸提无有是处。<a id="a-NU"></a>从今是戒应如是说。<a id="a-NV"></a>若比丘嗔故以手拟比丘波逸提。<a id="a-NW"></a>若拟手及波逸提。<a id="a-NX"></a>拟手不及突吉罗。<a id="a-NY"></a>余如上打比丘中说(七十二竟)</p>
  <p id="aNZ">佛在舍卫城。<a id="a-Na"></a>尔时十七群比丘受所作房。<a id="a-Nb"></a>六群比丘以上坐故。<a id="a-Nc"></a>次入中住。<a id="a-Nd"></a>彼便避在左右房。<a id="a-Ne"></a>六群比丘作是议言。<a id="a-Nf"></a>十七群比丘惭愧畏慎。<a id="a-Ng"></a>逼近我住必见我过。<a id="a-Nh"></a>我等当作方便令其远去。<a id="a-Ni"></a>便往语言。<a id="a-Nj"></a>此先是空房。<a id="a-Nk"></a>多有恐怖事。<a id="a-Nl"></a>汝等莫于中住。<a id="a-Nm"></a>十七群比丘言。<a id="a-Nn"></a>我坚闭户何所应畏。<a id="a-No"></a>六群比丘于是夜闇中作种种恐畏相。<a id="a-Np"></a>明旦问十七群比丘。<a id="a-Nq"></a>汝等昨夜得安眠不。<a id="a-Nr"></a>答言。<a id="a-Ns"></a>我等闻恐畏相。<a id="a-Nt"></a>闭户思惟都无所畏。<a id="a-Nu"></a>六群比丘复共议言。<a id="a-Nv"></a>我等不能以此令其恐怖。<a id="a-Nw"></a>当伺其出外入其床下。<a id="a-Nx"></a>即便盗入。<a id="a-Ny"></a>于夜闇时。<a id="a-Nz"></a>或牵其衣或牵其脚。<a id="a-O0"></a>或举其床移着异处。<a id="a-O1"></a>于是十七群比丘便大惊唤。<a id="a-O2"></a>诸长老比丘来问。<a id="a-O3"></a>何故大唤。<a id="a-O4"></a>答言。<a id="a-O5"></a>此间不应有贼。<a id="a-O6"></a>不知谁牵我衣谁牵我脚。<a id="a-O7"></a>谁举我床移着异处。<a id="a-O8"></a>诸长老比丘即持火照见。<a id="a-O9"></a>六群比丘蹲其床下。<a id="a-OA"></a>问言。<a id="a-OB"></a>汝等何为在此。<a id="a-OC"></a>答言。<a id="a-OD"></a>欲恐怖十七群比丘。<a id="a-OE"></a>诸长老比丘种种呵责。<a id="a-OF"></a>以是白佛。<a id="a-OG"></a>佛以是事集比丘僧。<a id="a-OH"></a>问六群比丘。<a id="a-OI"></a>汝等实尔不。<a id="a-OJ"></a>答言。<a id="a-OK"></a>实尔世尊。<a id="a-OL"></a>佛种种呵责已。<a id="a-OM"></a>告诸比丘。<a id="a-ON"></a>今为诸比丘结戒。<a id="a-OO"></a>从今是戒应如是说。<a id="a-OP"></a>若比丘恐怖比丘波逸提。<a id="a-OQ"></a>有客比丘问旧比丘。<a id="a-OR"></a>言此房中应何所畏。<a id="a-OS"></a>或不敢语或语已生疑。<a id="a-OT"></a>惧犯波逸提罪。<a id="a-OU"></a>以是白佛。<a id="a-OV"></a>佛以是事集比丘僧。<a id="a-OW"></a>告诸比丘。<a id="a-OX"></a>若比丘不故恐怖比丘。<a id="a-OY"></a>犯波逸提无有是处。<a id="a-OZ"></a>从今是戒应如是说。<a id="a-Oa"></a>若比丘故恐怖比丘波逸提。<a id="a-Ob"></a>余如打比丘中说(七十三竟)</p>
  <p id="aOc">佛在舍卫城。<a id="a-Od"></a>尔时达摩比丘作是念。<a id="a-Oe"></a>跋难陀先夺我衣。<a id="a-Of"></a>佛由是呵责我。<a id="a-Og"></a>为诸比丘结戒。<a id="a-Oh"></a>我今当于僧中说其犯僧伽婆尸沙。<a id="a-Oi"></a>念已即往上座比丘所。<a id="a-Oj"></a>语言。<a id="a-Ok"></a>跋难陀与女人身相触。<a id="a-Ol"></a>粗恶语赞叹自供养身。<a id="a-Om"></a>诸比丘问。<a id="a-On"></a>汝云何知。<a id="a-Oo"></a>答言我共行见作此事。<a id="a-Op"></a>诸长老比丘呵责言。<a id="a-Oq"></a>汝云何不嗔时覆藏嗔便发露。<a id="a-Or"></a>呵已以事白佛。<a id="a-Os"></a>佛以是事集比丘僧。<a id="a-Ot"></a>问达摩。<a id="a-Ou"></a>汝实尔不。<a id="a-Ov"></a>答言。<a id="a-Ow"></a>实尔世尊。<a id="a-Ox"></a>佛种种呵责已。<a id="a-Oy"></a>告诸比丘。<a id="a-Oz"></a>今为诸比丘结戒。<a id="a-P0"></a>从今是戒应如是说。<a id="a-P1"></a>若比丘覆藏比丘粗罪波逸提。<a id="a-P2"></a>有诸比丘不知他所犯是粗罪。<a id="a-P3"></a>后乃知之生疑悔。<a id="a-P4"></a>我将无犯波逸提耶。<a id="a-P5"></a>以是白佛。<a id="a-P6"></a>佛以是事集比丘僧。<a id="a-P7"></a>告诸比丘。<a id="a-P8"></a>若不知比丘所犯是粗罪。<a id="a-P9"></a>犯波逸提无有是处。<a id="a-PA"></a>从今是戒应如是说若比丘知比丘犯粗罪覆藏过一宿波逸提。<a id="a-PB"></a>若从平旦至明相未出。<a id="a-PC"></a>一一时突吉罗。<a id="a-PD"></a>明相出波逸提。<a id="a-PE"></a>沙弥突吉罗若欲说无人。<a id="a-PF"></a>若恐难起。<a id="a-PG"></a>覆藏不犯(七十四竟)</p>
  <p id="aPH">佛在舍卫城。<a id="a-PI"></a>尔时跋难陀作是念。<a id="a-PJ"></a>达摩比丘。<a id="a-PK"></a>许我共行。<a id="a-PL"></a>以衣与之。<a id="a-PM"></a>既不肯去。<a id="a-PN"></a>还取其衣。<a id="a-PO"></a>世尊以此见责。<a id="a-PP"></a>为诸比丘结戒。<a id="a-PQ"></a>彼后复出我罪。<a id="a-PR"></a>我今当以无根僧伽婆尸沙谤之。<a id="a-PS"></a>作是念已。<a id="a-PT"></a>语诸长老比丘言。<a id="a-PU"></a>我实触女人身。<a id="a-PV"></a>作粗恶语自叹供养身。<a id="a-PW"></a>达摩比丘亦复如是。<a id="a-PX"></a>诸比丘问。<a id="a-PY"></a>汝云何知。<a id="a-PZ"></a>答言。<a id="a-Pa"></a>我共行见。<a id="a-Pb"></a>诸比丘呵责言。<a id="a-Pc"></a>汝云何以无根僧伽婆尸沙谤比丘。<a id="a-Pd"></a>以是白佛。<a id="a-Pe"></a>佛以是事集比丘僧。<a id="a-Pf"></a>问跋难陀。<a id="a-Pg"></a>汝实尔不。<a id="a-Ph"></a>答言。<a id="a-Pi"></a>实尔世尊。<a id="a-Pj"></a>佛种种呵责已。<a id="a-Pk"></a>告诸比丘。<a id="a-Pl"></a>今为诸比丘结戒。<a id="a-Pm"></a>从今是戒应如是说。<a id="a-Pn"></a>若比丘以无根僧伽婆尸沙谤比丘波逸提。<a id="a-Po"></a>谤比丘尼式叉摩那沙弥沙弥尼突吉罗。<a id="a-Pp"></a>比丘尼谤比丘比丘尼波逸提。<a id="a-Pq"></a>谤式叉摩那沙弥沙弥尼突吉罗。<a id="a-Pr"></a>式叉摩那沙弥沙弥尼。<a id="a-Ps"></a>谤五众突吉罗(七十五竟)</p>
  <p id="aPt">佛在舍卫城。<a id="a-Pu"></a>尔时跋难陀作是念。<a id="a-Pv"></a>达摩比丘许我共行。<a id="a-Pw"></a>乃至复出我罪亦如上说。<a id="a-Px"></a>我以无根僧伽婆尸沙谤之。<a id="a-Py"></a>不能有损。<a id="a-Pz"></a>我今当复以余事治之。<a id="a-Q0"></a>便至其所语言。<a id="a-Q1"></a>汝是我弟子。<a id="a-Q2"></a>我是汝师。<a id="a-Q3"></a>汝先犯我。<a id="a-Q4"></a>我亦犯汝。<a id="a-Q5"></a>今共和解勿复相嫌。<a id="a-Q6"></a>便可如先共至诸家食多美食。<a id="a-Q7"></a>彼即和解随从而行。<a id="a-Q8"></a>跋难陀辄将至无食处。<a id="a-Q9"></a>有来请者。<a id="a-QA"></a>便眴眼手语作相令去。<a id="a-QB"></a>筹量还寺不复及中。<a id="a-QC"></a>便发遣之。<a id="a-QD"></a>语言。<a id="a-QE"></a>此今无食。<a id="a-QF"></a>汝可还寺。<a id="a-QG"></a>彼既去已。<a id="a-QH"></a>至所请家食多美食。<a id="a-QI"></a>达摩还寺遂不及中。<a id="a-QJ"></a>跋难陀食后还归。<a id="a-QK"></a>问达摩言。<a id="a-QL"></a>汝及食不。<a id="a-QM"></a>答言。<a id="a-QN"></a>不及。<a id="a-QO"></a>复诈慰喻言。<a id="a-QP"></a>汝今虽失一食。<a id="a-QQ"></a>明当令汝得极美者。<a id="a-QR"></a>明日所往亦复如上。<a id="a-QS"></a>如是至三。<a id="a-QT"></a>语达摩言。<a id="a-QU"></a>我比将汝所诣。<a id="a-QV"></a>皆是得美食处。<a id="a-QW"></a>而不得之。<a id="a-QX"></a>恐是汝先人所责天神所忿。<a id="a-QY"></a>或复是汝罪业所致。<a id="a-QZ"></a>勿怨于我。<a id="a-Qa"></a>汝可速归及中至寺。<a id="a-Qb"></a>达摩驰还复不及中。<a id="a-Qc"></a>积日饥羸不能复起。<a id="a-Qd"></a>跋难陀食后还至所住。<a id="a-Qe"></a>复问汝及食不。<a id="a-Qf"></a>答言。<a id="a-Qg"></a>不及。<a id="a-Qh"></a>便语言。<a id="a-Qi"></a>汝欺诳师。<a id="a-Qj"></a>应如是治。<a id="a-Qk"></a>汝后若复作。<a id="a-Ql"></a>当使剧是。<a id="a-Qm"></a>达摩于是始觉师诈。<a id="a-Qn"></a>大唤嗔言。<a id="a-Qo"></a>云何比丘作是欺诳。<a id="a-Qp"></a>使我三日绝食殆死。<a id="a-Qq"></a>诸长老比丘问。<a id="a-Qr"></a>汝何故大唤。<a id="a-Qs"></a>答言。<a id="a-Qt"></a>跋难陀三日恼我使我绝食。<a id="a-Qu"></a>诸长老比丘种种呵责。<a id="a-Qv"></a>以是白佛。<a id="a-Qw"></a>佛以是事集比丘僧。<a id="a-Qx"></a>问跋难陀。<a id="a-Qy"></a>汝实尔不。<a id="a-Qz"></a>答言。<a id="a-R0"></a>实尔世尊。<a id="a-R1"></a>佛种种呵责已。<a id="a-R2"></a>告诸比丘。<a id="a-R3"></a>今为诸比丘结戒。<a id="a-R4"></a>从今是戒应如是说。<a id="a-R5"></a>若比丘语比丘。<a id="a-R6"></a>共到诸家与汝多美饮食。<a id="a-R7"></a>而不与发遣令还波逸提。<a id="a-R8"></a>有诸比丘。<a id="a-R9"></a>将诸比丘共至诸家。<a id="a-RA"></a>不能得食生惭愧心。<a id="a-RB"></a>作是念。<a id="a-RC"></a>我将无犯波逸提耶。<a id="a-RD"></a>以是白佛。<a id="a-RE"></a>佛以是事集比丘僧。<a id="a-RF"></a>告诸比丘。<a id="a-RG"></a>若比丘不为恼他不得食。<a id="a-RH"></a>犯波逸提无有是处。<a id="a-RI"></a>从今是戒应如是说。<a id="a-RJ"></a>若比丘语彼比丘。<a id="a-RK"></a>共到诸家与汝多美饮食。<a id="a-RL"></a>为恼故不与发遣令还波逸提。<a id="a-RM"></a>有诸比丘。<a id="a-RN"></a>将看病比丘到诸家。<a id="a-RO"></a>为病比丘请食。<a id="a-RP"></a>恐病人失中。<a id="a-RQ"></a>遣令速还。<a id="a-RR"></a>既发遣已便生惭愧。<a id="a-RS"></a>我故当不犯波逸提耶。<a id="a-RT"></a>以是白佛。<a id="a-RU"></a>佛以是事集比丘僧。<a id="a-RV"></a>告诸比丘。<a id="a-RW"></a>若比丘不为独食故发遣他比丘。<a id="a-RX"></a>犯波逸提无有是处。<a id="a-RY"></a>从今是戒应如是说。<a id="a-RZ"></a>若比丘语彼比丘。<a id="a-Ra"></a>共到诸家与汝多美饮食。<a id="a-Rb"></a>既到不与作是言。<a id="a-Rc"></a>汝去。<a id="a-Rd"></a>共汝若坐若语不乐。<a id="a-Re"></a>我独坐独语乐。<a id="a-Rf"></a>欲令彼恼波逸提。<a id="a-Rg"></a>若比丘作此恼比丘尼式叉摩那沙弥沙弥尼乃至畜生突吉罗。<a id="a-Rh"></a>若比丘尼作此恼比丘比丘尼波逸提。<a id="a-Ri"></a>恼式叉摩那沙弥沙弥尼乃至畜生突吉罗。<a id="a-Rj"></a>式叉摩那沙弥沙弥尼作此恼五众突吉罗(七十六竟)</p>
  <p id="aRk">佛在舍卫城。<a id="a-Rl"></a>尔时众多比丘共伴行入拘萨罗国。<a id="a-Rm"></a>遇贼剥脱衣钵都尽。<a id="a-Rn"></a>到一逻所。<a id="a-Ro"></a>逻将问言。<a id="a-Rp"></a>大德。<a id="a-Rq"></a>何处遇贼。<a id="a-Rr"></a>答言。<a id="a-Rs"></a>某处。<a id="a-Rt"></a>即与逻人共议。<a id="a-Ru"></a>若王闻比丘在我等界遇贼。<a id="a-Rv"></a>必当罪我。<a id="a-Rw"></a>便语比丘言。<a id="a-Rx"></a>大德。<a id="a-Ry"></a>小住。<a id="a-Rz"></a>我当逐取此贼。<a id="a-S0"></a>便出追逐须臾及之。<a id="a-S1"></a>即便重围索诸衣物皆悉得之。<a id="a-S2"></a>染衣白衣各着一处。<a id="a-S3"></a>逻人议言。<a id="a-S4"></a>当先还谁。<a id="a-S5"></a>有人言。<a id="a-S6"></a>应先还比丘。<a id="a-S7"></a>王信乐佛法闻者必喜。<a id="a-S8"></a>便语比丘言。<a id="a-S9"></a>可各取衣。<a id="a-SA"></a>诸比丘于衣上生疑。<a id="a-SB"></a>或言是我衣。<a id="a-SC"></a>或言非我衣。<a id="a-SD"></a>遂不敢取。<a id="a-SE"></a>逻人问。<a id="a-SF"></a>何以不取。<a id="a-SG"></a>答言。<a id="a-SH"></a>我不自识衣。<a id="a-SI"></a>是以不取。<a id="a-SJ"></a>逻人言。<a id="a-SK"></a>次识者取。<a id="a-SL"></a>于是外道便取比丘好衣。<a id="a-SM"></a>比丘后得外道恶者。<a id="a-SN"></a>逻人知沙门释子皆着好衣。<a id="a-SO"></a>而今反得外道恶服。<a id="a-SP"></a>语言。<a id="a-SQ"></a>汝等沙门有何奇特。<a id="a-SR"></a>尚不知衣相。<a id="a-SS"></a>云何知心。<a id="a-ST"></a>若知衣相。<a id="a-SU"></a>外道何由得汝好服。<a id="a-SV"></a>诸比丘往到佛所。<a id="a-SW"></a>以是白佛。<a id="a-SX"></a>佛以是事集比丘僧。<a id="a-SY"></a>更问诸比丘。<a id="a-SZ"></a>汝实不识衣相不。<a id="a-Sa"></a>答言。<a id="a-Sb"></a>实尔世尊。<a id="a-Sc"></a>佛种种呵责已。<a id="a-Sd"></a>告诸比丘。<a id="a-Se"></a>今为诸比丘结戒。<a id="a-Sf"></a>从今是戒应如是说。<a id="a-Sg"></a>若比丘新得衣应三种色作帜。<a id="a-Sh"></a>若青若黑若木兰。<a id="a-Si"></a>若不以三色作帜。<a id="a-Sj"></a>波逸提。<a id="a-Sk"></a>若不作帜若着。<a id="a-Sl"></a>着着波逸提若不着宿宿波逸提。<a id="a-Sm"></a>比丘尼亦如是。<a id="a-Sn"></a>式叉摩那沙弥沙弥尼突吉罗。<a id="a-So"></a>若新得衣先已作帜。<a id="a-Sp"></a>不作不犯(七十七竟)</p>
  <p id="aSq">佛在舍卫城。<a id="a-Sr"></a>尔时十七群比丘衣钵什物布散诸处不得收敛。<a id="a-Ss"></a>六群比丘便取藏之。<a id="a-St"></a>彼既觉失。<a id="a-Su"></a>问六群比丘言。<a id="a-Sv"></a>我如是如是物。<a id="a-Sw"></a>在此在彼谁持去者。<a id="a-Sx"></a>答言。<a id="a-Sy"></a>向来人非一故当不持去耶。<a id="a-Sz"></a>即问。<a id="a-T0"></a>向者来人皆何处去。<a id="a-T1"></a>答言。<a id="a-T2"></a>东西南北莫知所之。<a id="a-T3"></a>时十七群比丘四出追逐及向来人。<a id="a-T4"></a>语言。<a id="a-T5"></a>我失衣钵坐具针筒。<a id="a-T6"></a>可以还我。<a id="a-T7"></a>诸人言。<a id="a-T8"></a>大德。<a id="a-T9"></a>我为法来。<a id="a-TA"></a>不为作偷。<a id="a-TB"></a>得此语已羞惭而反。<a id="a-TC"></a>六群比丘问言。<a id="a-TD"></a>汝等竟见向来人不。<a id="a-TE"></a>答言见。<a id="a-TF"></a>得衣不。<a id="a-TG"></a>答言。<a id="a-TH"></a>不得。<a id="a-TI"></a>于是六群比丘出衣钵示之。<a id="a-TJ"></a>此是汝衣钵非。<a id="a-TK"></a>答言是。<a id="a-TL"></a>诸比丘见种种呵责。<a id="a-TM"></a>以是白佛。<a id="a-TN"></a>佛以是事集比丘僧。<a id="a-TO"></a>问六群比丘。<a id="a-TP"></a>汝等实尔不。<a id="a-TQ"></a>答言。<a id="a-TR"></a>实尔世尊。<a id="a-TS"></a>佛种种呵责已。<a id="a-TT"></a>告诸比丘。<a id="a-TU"></a>今为诸比丘结戒。<a id="a-TV"></a>从今是戒应如是说。<a id="a-TW"></a>若比丘自藏比丘若衣若钵坐具针筒。<a id="a-TX"></a>如是一一生活具若使人藏。<a id="a-TY"></a>波逸提。<a id="a-TZ"></a>复有比丘不举衣钵什物。<a id="a-Ta"></a>诸比丘不敢为举便失去。<a id="a-Tb"></a>以此被疑得恶名声。<a id="a-Tc"></a>作是念。<a id="a-Td"></a>若佛听我等为人举衣物者。<a id="a-Te"></a>彼既不失。<a id="a-Tf"></a>我等不致此恶名声。<a id="a-Tg"></a>以是白佛。<a id="a-Th"></a>佛以是事集比丘僧。<a id="a-Ti"></a>告诸比丘。<a id="a-Tj"></a>若不为藏故为人举衣。<a id="a-Tk"></a>犯波逸提无有是处。<a id="a-Tl"></a>从今是戒应如是说。<a id="a-Tm"></a>若比丘为戏笑故。<a id="a-Tn"></a>藏比丘若衣若钵坐具针筒。<a id="a-To"></a>如是一一生活具若使人藏波逸提。<a id="a-Tp"></a>若藏比丘尼式叉摩那沙弥沙弥尼乃至畜生物突吉罗。<a id="a-Tq"></a>若比丘尼藏比丘比丘尼物波逸提。<a id="a-Tr"></a>藏余人物突吉罗。<a id="a-Ts"></a>式叉摩那沙弥沙弥尼。<a id="a-Tt"></a>藏五众物突吉罗(七十八竟)</p>
  <p id="aTu">佛在舍卫城。<a id="a-Tv"></a>尔时六群比丘有势力。<a id="a-Tw"></a>余善比丘无势力。<a id="a-Tx"></a>六群比丘遮善比丘羯磨乃至佛种种呵责。<a id="a-Ty"></a>皆如前如法断事中说。<a id="a-Tz"></a>告诸比丘。<a id="a-U0"></a>今为诸比丘结戒。<a id="a-U1"></a>从今是戒应如是说。<a id="a-U2"></a>若比丘僧断事时。<a id="a-U3"></a>如法与欲竟。<a id="a-U4"></a>后更呵波逸提。<a id="a-U5"></a>后更呵者。<a id="a-U6"></a>言我本不作如是与欲。<a id="a-U7"></a>若僧不作羯磨断事。<a id="a-U8"></a>后呵突吉罗。<a id="a-U9"></a>比丘尼亦如是。<a id="a-UA"></a>式叉摩那沙弥沙弥尼突吉罗(七十九竟)</p>
  <p id="aUB">佛在舍卫城。<a id="a-UC"></a>尔时诸比丘须一一衣。<a id="a-UD"></a>众僧已与。<a id="a-UE"></a>后时更得。<a id="a-UF"></a>现成三衣。<a id="a-UG"></a>共议言。<a id="a-UH"></a>今此衣应当与谁或有言。<a id="a-UI"></a>应先与世尊。<a id="a-UJ"></a>或有言。<a id="a-UK"></a>应先与大迦业。<a id="a-UL"></a>大迦葉。<a id="a-UM"></a>世尊常所赞叹。<a id="a-UN"></a>又是上座。<a id="a-UO"></a>六群比丘言。<a id="a-UP"></a>应先与瞿伽梨。<a id="a-UQ"></a>诸比丘以是白佛。<a id="a-UR"></a>佛问诸比丘。<a id="a-US"></a>迦葉少多求衣不。<a id="a-UT"></a>答言。<a id="a-UU"></a>不求与然后取。<a id="a-UV"></a>佛因是说偈言。</p>
  <p id="aUW">此衣无欲衣　　不施有欲者</p>
  <p id="aUX">不能调其意　　不任此袈裟</p>
  <p id="aUY">已能离贪欲　　于戒常一心</p>
  <p id="aUZ">如是调心者　　乃应此衣服</p>
  <p id="aUa">佛语诸比丘。<a id="a-Ub"></a>应以此衣与迦葉。<a id="a-Uc"></a>即以与之。<a id="a-Ud"></a>于是六群比丘作是言。<a id="a-Ue"></a>今诸比丘随知识回僧物与。<a id="a-Uf"></a>诸长老比丘闻种种呵责。<a id="a-Ug"></a>以是白佛。<a id="a-Uh"></a>佛以是事集比丘僧。<a id="a-Ui"></a>问六群比丘。<a id="a-Uj"></a>汝实尔不。<a id="a-Uk"></a>答言。<a id="a-Ul"></a>实尔世尊。<a id="a-Um"></a>佛种种呵责已。<a id="a-Un"></a>告诸比丘。<a id="a-Uo"></a>今为诸比丘结戒。<a id="a-Up"></a>从今是戒应如是说。<a id="a-Uq"></a>若比丘作是语。<a id="a-Ur"></a>诸比丘随知识回僧物与波逸提。<a id="a-Us"></a>比丘尼亦如是。<a id="a-Ut"></a>式叉摩那沙弥沙弥尼突吉罗(八十竟)</p>
  <p id="aUu">佛在舍卫城。<a id="a-Uv"></a>尔时达摩比丘作是念。<a id="a-Uw"></a>跋难陀先夺我衣。<a id="a-Ux"></a>佛呵责我。<a id="a-Uy"></a>为诸比丘结戒。<a id="a-Uz"></a>我说其犯僧伽婆尸沙。<a id="a-V0"></a>彼复以无根僧伽婆尸沙谤我。<a id="a-V1"></a>又断我食至于三日。<a id="a-V2"></a>我当云何以报此怨。<a id="a-V3"></a>复作是念。<a id="a-V4"></a>彼于我间作净施衣。<a id="a-V5"></a>不复还之足以报耻。<a id="a-V6"></a>便不复还。<a id="a-V7"></a>跋难陀后从索衣。<a id="a-V8"></a>达摩言。<a id="a-V9"></a>师先布施今云何索。<a id="a-VA"></a>跋难陀言。<a id="a-VB"></a>我作净施不作布施。<a id="a-VC"></a>犹不还之。<a id="a-VD"></a>跋难陀便强夺取。<a id="a-VE"></a>彼即大唤。<a id="a-VF"></a>诸长老比丘闻皆出问。<a id="a-VG"></a>何故大唤。<a id="a-VH"></a>答言。<a id="a-VI"></a>跋难陀强夺我衣。<a id="a-VJ"></a>诸长老比丘呵责跋难陀。<a id="a-VK"></a>云何净施与不可信人。<a id="a-VL"></a>而复还夺。<a id="a-VM"></a>复呵责达摩。<a id="a-VN"></a>人净施汝云何不还。<a id="a-VO"></a>以是白佛。<a id="a-VP"></a>佛以是事集比丘僧。<a id="a-VQ"></a>问跋难陀。<a id="a-VR"></a>汝愚痴人。<a id="a-VS"></a>实净施与不可信人不。<a id="a-VT"></a>答言。<a id="a-VU"></a>实尔世尊。<a id="a-VV"></a>复问达摩。<a id="a-VW"></a>汝愚痴人。<a id="a-VX"></a>他实净施汝。<a id="a-VY"></a>汝不肯还不。<a id="a-VZ"></a>答言。<a id="a-Va"></a>实尔世尊。<a id="a-Vb"></a>佛种种呵责已。<a id="a-Vc"></a>告诸比丘。<a id="a-Vd"></a>不应净施与五种人。<a id="a-Ve"></a>一者不相识。<a id="a-Vf"></a>二者未相谙悉。<a id="a-Vg"></a>三者未相狎习。<a id="a-Vh"></a>四者非亲友同师。<a id="a-Vi"></a>五者非时类。<a id="a-Vj"></a>无此五法然后可以净施与之。<a id="a-Vk"></a>复有二法不应净施。<a id="a-Vl"></a>一者不能赞叹人。<a id="a-Vm"></a>二者不能与人作好名称。<a id="a-Vn"></a>复有二法不应净施。<a id="a-Vo"></a>一者不能为人受重物净施护如己有。<a id="a-Vp"></a>二者己有重物不能净施彼用不恨。<a id="a-Vq"></a>复有二法不应净施。<a id="a-Vr"></a>一者不知彼在世以不。<a id="a-Vs"></a>二者不知彼在道以不。<a id="a-Vt"></a>诸比丘作是念。<a id="a-Vu"></a>佛听我等净施。<a id="a-Vv"></a>便净施父母兄弟姊妹。<a id="a-Vw"></a>以是白佛。<a id="a-Vx"></a>佛言。<a id="a-Vy"></a>不应净施白衣。<a id="a-Vz"></a>应净施五众。<a id="a-W0"></a>有诸比丘独住房中。<a id="a-W1"></a>有长衣不知云何作净施。<a id="a-W2"></a>以是白佛。<a id="a-W3"></a>佛言。<a id="a-W4"></a>应作遥示净施。<a id="a-W5"></a>若于三衣中须有所易。<a id="a-W6"></a>应偏袒右肩脱革屣胡跪捉衣心生口言。<a id="a-W7"></a>我此某衣若干条今舍。<a id="a-W8"></a>第二第三亦如是说。<a id="a-W9"></a>然后受所长之衣。<a id="a-WA"></a>亦如前法心生口言。<a id="a-WB"></a>我此某衣若干条受。<a id="a-WC"></a>第二第三亦如是说。<a id="a-WD"></a>如是受已。<a id="a-WE"></a>所舍之衣应用净施。<a id="a-WF"></a>复应如前法心生口言。<a id="a-WG"></a>我此长衣净施某甲从彼取用。<a id="a-WH"></a>若不须易受者。<a id="a-WI"></a>所长之衣应即如是净施。<a id="a-WJ"></a>独净施法。<a id="a-WK"></a>至十一日。<a id="a-WL"></a>复应如前法心生口言。<a id="a-WM"></a>我此长衣从某甲取还。<a id="a-WN"></a>然后更如前法受持净施。<a id="a-WO"></a>若对人净施。<a id="a-WP"></a>应作展转净施如前法。<a id="a-WQ"></a>捉衣作是言。<a id="a-WR"></a>我此长衣于长老边作净施。<a id="a-WS"></a>彼比丘应问言。<a id="a-WT"></a>长老此衣于我边作净施。<a id="a-WU"></a>我持与谁。<a id="a-WV"></a>答言。<a id="a-WW"></a>于五众中随意与之。<a id="a-WX"></a>彼比丘即应语言。<a id="a-WY"></a>我今与某甲。<a id="a-WZ"></a>长老若须从彼取用好爱护之。<a id="a-Wa"></a>彼受作净施比丘。<a id="a-Wb"></a>后以此事语所称名比丘。<a id="a-Wc"></a>所称名比丘。<a id="a-Wd"></a>恐犯长衣罪不敢受。<a id="a-We"></a>不知云何。<a id="a-Wf"></a>以是白佛。<a id="a-Wg"></a>佛以是事集比丘僧。<a id="a-Wh"></a>告诸比丘。<a id="a-Wi"></a>不应语所称名比丘。<a id="a-Wj"></a>今为诸比丘结戒。<a id="a-Wk"></a>从今是戒。<a id="a-Wl"></a>应如是说。<a id="a-Wm"></a>若比丘与比丘比丘尼式叉摩那沙弥沙弥尼净施衣还夺波逸提。<a id="a-Wn"></a>比丘尼亦如是。<a id="a-Wo"></a>若与彼衣从索彼还而取不犯(八十一竟)</p>
 </body>
</html>