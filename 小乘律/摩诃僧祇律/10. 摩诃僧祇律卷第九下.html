<!doctype html>
<html id="z3IBV2Goh" data-ver="2111">
 <head>
  <meta charset="utf-8">
  <meta author="佛陀跋陀罗">
  <meta author="法显">
  <meta library="龙藏">
  <meta catalog="小乘律">
  <meta period="东晋">
 </head>
 <body>
  <h1 id="a1">摩诃僧祇律卷第九下</h1>
  <h2 id="a2">三十尼萨耆波夜提法第四</h2>
  <p id="a3">佛在毗舍离大林重阁精舍。<a id="a-4"></a>广说如上。<a id="a-5"></a>尔时长老难陀优波难陀游诸聚落。<a id="a-6"></a>多得衣物满车载来。<a id="a-7"></a>尔时世尊晨朝时闻重车声。<a id="a-8"></a>知而故问。<a id="a-9"></a>诸比丘何等车声。<a id="a-A"></a>诸比丘白佛言。<a id="a-B"></a>世尊。<a id="a-C"></a>是长老难陀优波难陀。<a id="a-D"></a>游诸聚落多得衣物满车载来。<a id="a-E"></a>是彼车声。<a id="a-F"></a>世尊即时便作是念。<a id="a-G"></a>我诸弟子乃尔多求衣物。<a id="a-H"></a>后于一时冬中八夜大寒雨雪。<a id="a-I"></a>时世尊初夜着一衣。<a id="a-J"></a>在有觉有观三昧。<a id="a-K"></a>至中夜时。<a id="a-L"></a>觉身小冷。<a id="a-M"></a>复着第二衣至后夜时。<a id="a-N"></a>复觉身冷。<a id="a-O"></a>着第三衣。<a id="a-P"></a>便作是念。<a id="a-Q"></a>我诸弟子齐是三衣。<a id="a-R"></a>足遮大寒大热。<a id="a-S"></a>防诸蚊虻覆障惭愧不坏圣种。<a id="a-T"></a>若性不堪寒者。<a id="a-U"></a>听弊故衣。<a id="a-V"></a>随意重纳。<a id="a-W"></a>于是世尊夜过晨朝。<a id="a-X"></a>诣众多比丘所。<a id="a-Y"></a>敷尼师檀坐。<a id="a-Z"></a>语诸比丘。<a id="a-a"></a>我一时晨朝闻重车声。<a id="a-b"></a>问诸比丘。<a id="a-c"></a>何等车声。<a id="a-d"></a>诸比丘言。<a id="a-e"></a>长老难陀优波难陀。<a id="a-f"></a>游诸聚落多得衣物。<a id="a-g"></a>是彼车声。<a id="a-h"></a>我作是念。<a id="a-i"></a>我诸弟子多求衣物。<a id="a-j"></a>广生乐着。<a id="a-k"></a>我复一时冬中八夜。<a id="a-l"></a>乃至重着三衣。<a id="a-m"></a>便作是念。<a id="a-n"></a>我诸弟子齐此三衣。<a id="a-o"></a>足止大寒大热防诸蚊虻。<a id="a-p"></a>覆障惭愧不坏圣种。<a id="a-q"></a>我从今日听诸比丘。<a id="a-r"></a>齐畜三衣。<a id="a-s"></a>若得新者两重作僧伽梨。<a id="a-t"></a>一重作郁多罗僧。<a id="a-u"></a>一重作安陀会。<a id="a-v"></a>若性不堪寒者。<a id="a-w"></a>听弊故衣。<a id="a-x"></a>随意重纳。</p>
  <p id="ay">复次佛住毗舍离。<a id="a-z"></a>广说如上。<a id="a-10"></a>时一聚落中有三摩诃罗比丘共住。<a id="a-11"></a>一摩诃罗死。<a id="a-12"></a>有多衣物。<a id="a-13"></a>而不知分。<a id="a-14"></a>一比丘言。<a id="a-15"></a>我须僧伽梨。<a id="a-16"></a>第二复言。<a id="a-17"></a>我亦须之。<a id="a-18"></a>如是一一物皆竞欲得不能断。<a id="a-19"></a>当尔时优波难陀游诸聚落。<a id="a-1A"></a>过彼住处。<a id="a-1B"></a>是摩诃罗等遥见彼来。<a id="a-1C"></a>便作是念。<a id="a-1D"></a>是释种子端正姝好。<a id="a-1E"></a>佛种出家。<a id="a-1F"></a>当为我等止此诤事。<a id="a-1G"></a>即便白言。<a id="a-1H"></a>我此住处有诸衣物。<a id="a-1I"></a>各竞欲取不能得分。<a id="a-1J"></a>尊者。<a id="a-1K"></a>今日为我止此诤事。<a id="a-1L"></a>得分衣物。<a id="a-1M"></a>优波难陀答言。<a id="a-1N"></a>我今为汝分物多起怨嫌。<a id="a-1O"></a>摩诃罗言。<a id="a-1P"></a>不为我分者。<a id="a-1Q"></a>谁当分之。<a id="a-1R"></a>我等宁可诣诸外道。<a id="a-1S"></a>求分物耶。<a id="a-1T"></a>优波难陀复言。<a id="a-1U"></a>当先作要随我语者。<a id="a-1V"></a>我当为分。<a id="a-1W"></a>答言从教。<a id="a-1X"></a>语言。<a id="a-1Y"></a>尽出物来。<a id="a-1Z"></a>即便出之。<a id="a-1a"></a>随为分作三分。<a id="a-1b"></a>时摩诃罗作是念。<a id="a-1c"></a>我正有二人而作三分。<a id="a-1d"></a>彼故当欲取一分耶。<a id="a-1e"></a>宁使取一分。<a id="a-1f"></a>且止我诤分为三分已。<a id="a-1g"></a>复问摩诃罗言。<a id="a-1h"></a>物尽出来。<a id="a-1i"></a>莫使后复致诤。<a id="a-1j"></a>有不欲出者。<a id="a-1k"></a>第二人复持来出。<a id="a-1l"></a>答言已尽。<a id="a-1m"></a>时优波难陀在二分中间立。<a id="a-1n"></a>二摩诃罗中间着一分。<a id="a-1o"></a>作是言。<a id="a-1p"></a>汝等。<a id="a-1q"></a>听我说羯磨。<a id="a-1r"></a>答言尔。<a id="a-1s"></a>便作是言。<a id="a-1t"></a>是二分并我如是。<a id="a-1u"></a>我有三。<a id="a-1v"></a>汝二共一如是。<a id="a-1w"></a>汝有三是三彼三。<a id="a-1x"></a>二三平等不是。<a id="a-1y"></a>摩诃罗已先作要。<a id="a-1z"></a>又复畏难释种子故。<a id="a-20"></a>不敢复言。<a id="a-21"></a>是二摩诃罗共得一分。<a id="a-22"></a>故不知分。<a id="a-23"></a>复白言。<a id="a-24"></a>长老。<a id="a-25"></a>我今此分当云何分。<a id="a-26"></a>尔时优波难陀即与分作二分。<a id="a-27"></a>摩诃罗便各持去。<a id="a-28"></a>尔时诸比丘以是因缘。<a id="a-29"></a>往白佛言。<a id="a-2A"></a>云何世尊。<a id="a-2B"></a>是优波难陀欺彼摩诃罗比丘。<a id="a-2C"></a>佛语诸比丘。<a id="a-2D"></a>是优波难陀不但今日欺彼比丘。<a id="a-2E"></a>过去世时已曾欺彼。<a id="a-2F"></a>诸比丘白佛言。<a id="a-2G"></a>已曾尔耶。<a id="a-2H"></a>答言曾尔。<a id="a-2I"></a>过去世时南方国土。<a id="a-2J"></a>有无垢河河中有二水獭。<a id="a-2K"></a>一者能入深。<a id="a-2L"></a>二者入浅。<a id="a-2M"></a>时入深水者。<a id="a-2N"></a>捕得一鲤鱼。<a id="a-2O"></a>如生经中广说。</p>
  <p id="a2P">复次佛在毗舍离。<a id="a-2Q"></a>广说如上。<a id="a-2R"></a>有五事利益故。<a id="a-2S"></a>如来五日一行诸比丘房。<a id="a-2T"></a>尔时世尊遍行诸房。<a id="a-2U"></a>至难陀房中。<a id="a-2V"></a>见其房内多畜衣物。<a id="a-2W"></a>有桁晒衣物者。<a id="a-2X"></a>有缝衣者。<a id="a-2Y"></a>染衣者。<a id="a-2Z"></a>打衣者。<a id="a-2a"></a>作净者。<a id="a-2b"></a>难陀如是分处。<a id="a-2c"></a>喻如欲作大会布施一切僧物。<a id="a-2d"></a>时世尊知而故问难陀。<a id="a-2e"></a>是谁衣物。<a id="a-2f"></a>答言我许。<a id="a-2g"></a>佛言。<a id="a-2h"></a>比丘此衣太多。<a id="a-2i"></a>难陀白佛言。<a id="a-2j"></a>世尊。<a id="a-2k"></a>先听两重僧伽梨。<a id="a-2l"></a>一重郁多罗僧。<a id="a-2m"></a>一重安陀会。<a id="a-2n"></a>佛言。<a id="a-2o"></a>此衣故多。<a id="a-2p"></a>答言。<a id="a-2q"></a>世尊。<a id="a-2r"></a>我有共行弟子。<a id="a-2s"></a>依止弟子等衣物。<a id="a-2t"></a>各作两重僧伽梨。<a id="a-2u"></a>一重郁多罗僧。<a id="a-2v"></a>一重安多会。<a id="a-2w"></a>及作沙弥等衣。<a id="a-2x"></a>佛言。<a id="a-2y"></a>此衣犹多。<a id="a-2z"></a>又白世尊。<a id="a-30"></a>我出家人临时难得。<a id="a-31"></a>是故此诸衣物浣染作竟。<a id="a-32"></a>举着器中。<a id="a-33"></a>若衣坏时。<a id="a-34"></a>当取易代。<a id="a-35"></a>佛告难陀。<a id="a-36"></a>此是恶事。<a id="a-37"></a>汝出家人。<a id="a-38"></a>云何计常贪着。<a id="a-39"></a>汝常不闻世尊呵责多求多欲难满。<a id="a-3A"></a>赞叹少欲知足耶。<a id="a-3B"></a>汝今多欲难满。<a id="a-3C"></a>广求衣物积畜余长。<a id="a-3D"></a>此非法非律。<a id="a-3E"></a>非如佛教。<a id="a-3F"></a>不可以是长养善法。<a id="a-3G"></a>云何畜长衣受用。<a id="a-3H"></a>从今已去。<a id="a-3I"></a>若有长衣听一宿。<a id="a-3J"></a>诸比丘白佛言。<a id="a-3K"></a>世尊。<a id="a-3L"></a>云何是难陀多畜诸衣不知厌足。<a id="a-3M"></a>佛告诸比丘。<a id="a-3N"></a>是难陀不但今日多畜诸衣不知厌足。<a id="a-3O"></a>过去世时已曾多畜不知厌足。<a id="a-3P"></a>如鸟生经中广说。</p>
  <p id="a3Q">复次佛住俱舍弥。<a id="a-3R"></a>为诸天世人恭敬供养。<a id="a-3S"></a>世尊时到着入聚落衣。<a id="a-3T"></a>持钵入俱舍弥城。<a id="a-3U"></a>次行乞食。<a id="a-3V"></a>尔时国王夫人名舍弥。<a id="a-3W"></a>以千五百张氎。<a id="a-3X"></a>奉上世尊。<a id="a-3Y"></a>佛告阿难。<a id="a-3Z"></a>持是氎衣与诸比丘。<a id="a-3a"></a>长老阿难即持与诸比丘。<a id="a-3b"></a>诸比丘不受。<a id="a-3c"></a>语阿难言用劫贝为浣染。<a id="a-3d"></a>未竟已不如法。<a id="a-3e"></a>时阿难以是因缘。<a id="a-3f"></a>往白世尊。<a id="a-3g"></a>佛告阿难。<a id="a-3h"></a>从今已去若得长衣听至十日。<a id="a-3i"></a>有诸比丘。<a id="a-3j"></a>长衣满十日。<a id="a-3k"></a>持是诸衣往白世尊。<a id="a-3l"></a>此衣满十日。<a id="a-3m"></a>今当云何。<a id="a-3n"></a>佛告比丘。<a id="a-3o"></a>若知识比丘边。<a id="a-3p"></a>作净施法。<a id="a-3q"></a>若复舍故受新。<a id="a-3r"></a>十日一易。</p>
  <p id="a3s">复次佛在毗舍离。<a id="a-3t"></a>毗舍离人年年饭僧食已。<a id="a-3u"></a>布施衣物。<a id="a-3v"></a>诸比丘不受。<a id="a-3w"></a>诸檀越诣佛所。<a id="a-3x"></a>礼足已白佛言。<a id="a-3y"></a>颇有方便。<a id="a-3z"></a>听诸比丘取衣受用。<a id="a-40"></a>令施者得福。<a id="a-41"></a>受者得利不。<a id="a-42"></a>佛言得。<a id="a-43"></a>如上广说。<a id="a-44"></a>尔时世尊告诸比丘。<a id="a-45"></a>依止毗舍离比丘。<a id="a-46"></a>皆悉令集。<a id="a-47"></a>以十利故。<a id="a-48"></a>为诸比丘制戒。<a id="a-49"></a>乃至已闻者当重闻。<a id="a-4A"></a>若比丘衣已竟。<a id="a-4B"></a>迦絺那衣已舍。<a id="a-4C"></a>若得长衣得至十日畜。<a id="a-4D"></a>过十日者。<a id="a-4E"></a>尼萨耆波夜提。<a id="a-4F"></a>衣已竟者。<a id="a-4G"></a>比丘三衣已成。<a id="a-4H"></a>是名衣竟。<a id="a-4I"></a>不受迦絺那衣。<a id="a-4J"></a>亦名衣竟。<a id="a-4K"></a>已舍迦絺那衣。<a id="a-4L"></a>亦名衣竟。<a id="a-4M"></a>浣染衣讫亦名衣竟。<a id="a-4N"></a>衣者钦婆罗衣。<a id="a-4O"></a>劫贝衣。<a id="a-4P"></a>刍摩衣。<a id="a-4Q"></a>俱舍耶衣。<a id="a-4R"></a>舍那衣。<a id="a-4S"></a>麻衣。<a id="a-4T"></a>躯牟提衣。<a id="a-4U"></a>复有衣名僧伽梨。<a id="a-4V"></a>郁多罗僧。<a id="a-4W"></a>安陀会。<a id="a-4X"></a>尼师檀。<a id="a-4Y"></a>雨浴衣。<a id="a-4Z"></a>覆疮衣。<a id="a-4a"></a>纳衣。<a id="a-4b"></a>居士衣。<a id="a-4c"></a>粪扫衣。<a id="a-4d"></a>若作若不作。<a id="a-4e"></a>如法衣。<a id="a-4f"></a>不如法衣。<a id="a-4g"></a>知识衣。<a id="a-4h"></a>迦絺那衣。<a id="a-4i"></a>已舍者。<a id="a-4j"></a>舍迦絺那衣。<a id="a-4k"></a>有十事舍。<a id="a-4l"></a>受衣舍。<a id="a-4m"></a>衣竟舍。<a id="a-4n"></a>时竟舍。<a id="a-4o"></a>闻舍。<a id="a-4p"></a>出去舍。<a id="a-4q"></a>失去舍。<a id="a-4r"></a>坏舍。<a id="a-4s"></a>送衣舍。<a id="a-4t"></a>时过舍。<a id="a-4u"></a>究竟舍。<a id="a-4v"></a>齐十日者。<a id="a-4w"></a>数极至十日也。<a id="a-4x"></a>长衣者。<a id="a-4y"></a>除所受持衣。<a id="a-4z"></a>余衣是过十日尼萨耆波夜提。<a id="a-50"></a>尼萨耆波夜提者。<a id="a-51"></a>是长衣应僧中舍。<a id="a-52"></a>波夜提罪忏悔。<a id="a-53"></a>不舍而悔者。<a id="a-54"></a>越比尼罪。<a id="a-55"></a>波夜提者。<a id="a-56"></a>能堕恶道。<a id="a-57"></a>开罪现罪举罪。<a id="a-58"></a>施设罪名也。<a id="a-59"></a>若比丘一日得十领衣乃至十日不作净。<a id="a-5A"></a>过十日一切尼萨耆波夜提。<a id="a-5B"></a>若比丘一日得十领衣。<a id="a-5C"></a>半作净。<a id="a-5D"></a>半不作净。<a id="a-5E"></a>若作净者。<a id="a-5F"></a>是应净法。<a id="a-5G"></a>半不作净者。<a id="a-5H"></a>过十日尼萨耆波夜提。<a id="a-5I"></a>若比丘一日得衣。<a id="a-5J"></a>二日作净。<a id="a-5K"></a>二日复得衣。<a id="a-5L"></a>三日作净。<a id="a-5M"></a>三日复得衣。<a id="a-5N"></a>四日复作净。<a id="a-5O"></a>四日复得衣。<a id="a-5P"></a>五日作净。<a id="a-5Q"></a>五日复得衣。<a id="a-5R"></a>六日作净。<a id="a-5S"></a>六日复得衣。<a id="a-5T"></a>七日作净。<a id="a-5U"></a>七日复得衣。<a id="a-5V"></a>八日作净。<a id="a-5W"></a>八日复得衣。<a id="a-5X"></a>九日作净。<a id="a-5Y"></a>九日复得衣。<a id="a-5Z"></a>十日作净。<a id="a-5a"></a>十日复得衣。<a id="a-5b"></a>至十一日。<a id="a-5c"></a>一切尽尼萨耆波夜提。<a id="a-5d"></a>以相续不断故。<a id="a-5e"></a>若比丘一日得衣。<a id="a-5f"></a>即日作净乃至十日得衣。<a id="a-5g"></a>十日作净。<a id="a-5h"></a>十一日得衣。<a id="a-5i"></a>十一日作净。<a id="a-5j"></a>犯越比尼罪。<a id="a-5k"></a>以无间故。<a id="a-5l"></a>间者。<a id="a-5m"></a>比丘一日得衣。<a id="a-5n"></a>更停九日。<a id="a-5o"></a>二日得衣更停八日。<a id="a-5p"></a>三日得衣更停七日。<a id="a-5q"></a>四日得衣更停六日。<a id="a-5r"></a>五日得衣更停五日。<a id="a-5s"></a>六日得衣更停四日。<a id="a-5t"></a>七日得衣更停三日。<a id="a-5u"></a>八日得衣更停二日。<a id="a-5v"></a>九日得衣更停一日。<a id="a-5w"></a>十日得衣即十日作净。<a id="a-5x"></a>十一日得衣不应受。<a id="a-5y"></a>是名间。<a id="a-5z"></a>若比丘前得衣多后得衣少。<a id="a-60"></a>以前衣力故。<a id="a-61"></a>得尼萨耆波夜提。</p>
  <p id="a62">若比丘前得衣少后得衣多。<a id="a-63"></a>以前衣力故。<a id="a-64"></a>尼萨耆波夜提。<a id="a-65"></a>若比丘前衣有中间无。<a id="a-66"></a>若有者尼萨耆波夜提。<a id="a-67"></a>若比丘前衣无中间有。<a id="a-68"></a>若有者尼萨耆波夜提。<a id="a-69"></a>比丘不受迦絺那衣。<a id="a-6A"></a>谓受想。<a id="a-6B"></a>舍迦絺那衣不舍想。<a id="a-6C"></a>不受衣谓受想。<a id="a-6D"></a>不作净谓净想。<a id="a-6E"></a>不与谓与衣想。<a id="a-6F"></a>不记识谓记识想。<a id="a-6G"></a>愚内心非处作净。<a id="a-6H"></a>不受迦絺那衣谓受想者。<a id="a-6I"></a>比丘不受迦絺那衣。<a id="a-6J"></a>自谓已受。<a id="a-6K"></a>长衣过十日尼萨耆波夜提。<a id="a-6L"></a>舍迦絺那衣不舍想者。<a id="a-6M"></a>比丘已舍迦絺那衣。<a id="a-6N"></a>而自谓未舍长衣。<a id="a-6O"></a>过十日犯尼萨耆波夜提。<a id="a-6P"></a>不受衣谓受想者。<a id="a-6Q"></a>若比丘三衣自不受。<a id="a-6R"></a>便谓已受想。<a id="a-6S"></a>不作净过十日尼萨耆波夜提。<a id="a-6T"></a>不作净谓净想者。<a id="a-6U"></a>比丘畜长衣不作净施。<a id="a-6V"></a>而谓已作净施。<a id="a-6W"></a>过十日尼萨耆波夜提。<a id="a-6X"></a>不与谓与想者。<a id="a-6Y"></a>是衣不与塔。<a id="a-6Z"></a>不与僧。<a id="a-6a"></a>不与人。<a id="a-6b"></a>而谓呼与过十日尼萨耆波夜提。<a id="a-6c"></a>不记识谓记识想者。<a id="a-6d"></a>若比丘不记识。<a id="a-6e"></a>言此是尼师檀。<a id="a-6f"></a>此是覆疮衣。<a id="a-6g"></a>此是雨浴衣。<a id="a-6h"></a>而谓记识不作净。<a id="a-6i"></a>过十日尼萨耆波夜提。<a id="a-6j"></a>愚者。<a id="a-6k"></a>若比丘得衣愚闇故。<a id="a-6l"></a>不作净。<a id="a-6m"></a>过十日尼萨耆波夜提。<a id="a-6n"></a>内心者。<a id="a-6o"></a>内心说净。<a id="a-6p"></a>而口不言。<a id="a-6q"></a>是名非法净。<a id="a-6r"></a>犯越比尼罪。<a id="a-6s"></a>若口说者无罪。<a id="a-6t"></a>非处者。<a id="a-6u"></a>若俗人若畜生。<a id="a-6v"></a>若无心边作净。<a id="a-6w"></a>是不名作净。<a id="a-6x"></a>过十日尼萨耆波夜提。<a id="a-6y"></a>优波离白佛言。<a id="a-6z"></a>世尊比丘长衣应作净。<a id="a-70"></a>何等人边作净。<a id="a-71"></a>佛告优波离。<a id="a-72"></a>当于比丘比丘尼式叉摩尼。<a id="a-73"></a>沙弥沙弥尼边作净。<a id="a-74"></a>又问。<a id="a-75"></a>相离近远。<a id="a-76"></a>得从彼作净。<a id="a-77"></a>佛言。<a id="a-78"></a>齐三由旬。<a id="a-79"></a>知其存亡。<a id="a-7A"></a>优波离白佛言。<a id="a-7B"></a>世尊。<a id="a-7C"></a>长衣沙弥边作净。<a id="a-7D"></a>是沙弥受具足。<a id="a-7E"></a>当云何。<a id="a-7F"></a>佛言。<a id="a-7G"></a>称无岁比丘名作净。<a id="a-7H"></a>优波离复问。<a id="a-7I"></a>是无岁比丘若死者云何。<a id="a-7J"></a>佛言。<a id="a-7K"></a>得停十日。<a id="a-7L"></a>于余知识边作净。<a id="a-7M"></a>复问齐几许应作净。<a id="a-7N"></a>几许不作净。<a id="a-7O"></a>佛言广一肘长二肘。<a id="a-7P"></a>应作净。<a id="a-7Q"></a>若比丘二人共物未分不犯。<a id="a-7R"></a>若分得已应作净。<a id="a-7S"></a>若不作净过十日者尼萨耆波夜提。<a id="a-7T"></a>若比丘婆罗门舍。<a id="a-7U"></a>请僧食并施衣物。<a id="a-7V"></a>有病比丘。<a id="a-7W"></a>嘱人取衣分。<a id="a-7X"></a>是比丘持衣分来。<a id="a-7Y"></a>虽久未与不犯。<a id="a-7Z"></a>若得已应作净。<a id="a-7a"></a>不作净者。<a id="a-7b"></a>过十日尼萨耆波夜提。<a id="a-7c"></a>若比丘闻若师若弟子送衣。<a id="a-7d"></a>与未得虽久不犯。<a id="a-7e"></a>若得已应作净。<a id="a-7f"></a>若不作净。<a id="a-7g"></a>过十日尼萨耆波夜提。<a id="a-7h"></a>若比丘令织师织衣。<a id="a-7i"></a>衣竟虽久。<a id="a-7j"></a>未与比丘不犯。<a id="a-7k"></a>得衣已应作净。<a id="a-7l"></a>若不作净。<a id="a-7m"></a>过十日尼萨耆波夜提。<a id="a-7n"></a>若比丘买衣。<a id="a-7o"></a>虽价决了。<a id="a-7p"></a>未得不犯。<a id="a-7q"></a>得已应作净。<a id="a-7r"></a>若不作净。<a id="a-7s"></a>过十日尼萨耆波夜提。<a id="a-7t"></a>若比丘为佛为僧供养故求衣物集在一处。<a id="a-7u"></a>虽久未用不犯。<a id="a-7v"></a>若比丘于佛生处。<a id="a-7w"></a>得道处转法轮处。<a id="a-7x"></a>阿难设会处。<a id="a-7y"></a>罗云设会处。<a id="a-7z"></a>五岁会处。<a id="a-80"></a>大得布施诸衣物。<a id="a-81"></a>是物入僧。<a id="a-82"></a>末分者虽久不犯。<a id="a-83"></a>是物已分。<a id="a-84"></a>多人共得一分。<a id="a-85"></a>中有善毗尼人。<a id="a-86"></a>能为众人同意作净者无罪。<a id="a-87"></a>若不作净者。<a id="a-88"></a>过十日犯尼萨耆波夜提。<a id="a-89"></a>若比丘道路行恐畏处。<a id="a-8A"></a>藏衣而去。<a id="a-8B"></a>过十日取者尼萨耆波夜提。<a id="a-8C"></a>若有人取是衣物。<a id="a-8D"></a>持来与比丘者。<a id="a-8E"></a>亦尼萨耆波夜提。<a id="a-8F"></a>若比丘为贼所逐。<a id="a-8G"></a>遂便舍衣走。<a id="a-8H"></a>过十日已有人得衣来。<a id="a-8I"></a>还比丘者无罪。<a id="a-8J"></a>不失失想失不失想若失失想。<a id="a-8K"></a>皆不犯。<a id="a-8L"></a>过十日无罪。<a id="a-8M"></a>不失不失想。<a id="a-8N"></a>过十日尼萨耆波夜提。<a id="a-8O"></a>若比丘长衣过十日。<a id="a-8P"></a>欲舍衣者。<a id="a-8Q"></a>当求持律比丘。<a id="a-8R"></a>能羯磨人请诸知识比丘。<a id="a-8S"></a>出界外。<a id="a-8T"></a>若无界场应结小界羯磨者。<a id="a-8U"></a>应作是说。<a id="a-8V"></a>大德僧听。<a id="a-8W"></a>若僧时到僧于此地。<a id="a-8X"></a>齐僧坐处外。<a id="a-8Y"></a>一寻以内。<a id="a-8Z"></a>于其中作羯磨。<a id="a-8a"></a>诸大德听。<a id="a-8b"></a>于此处齐僧坐处。<a id="a-8c"></a>外一寻已内。<a id="a-8d"></a>于其中作羯磨。<a id="a-8e"></a>僧忍默然故。<a id="a-8f"></a>是事如是持不羯磨地者。<a id="a-8g"></a>不得作僧事。<a id="a-8h"></a>若作者得越比尼罪。<a id="a-8i"></a>律师应语是比丘言。<a id="a-8j"></a>汝舍此衣。<a id="a-8k"></a>是比丘应胡跪合掌作如是言。<a id="a-8l"></a>大德僧忆念。<a id="a-8m"></a>我某甲比丘是长衣过十日。<a id="a-8n"></a>犯尼萨耆。<a id="a-8o"></a>我今于僧中舍。<a id="a-8p"></a>持律复问。<a id="a-8q"></a>汝是衣曾受用不。<a id="a-8r"></a>若言受用。<a id="a-8s"></a>应语。<a id="a-8t"></a>汝得波夜提罪。<a id="a-8u"></a>受用不净衣故。<a id="a-8v"></a>随用得越比尼罪。<a id="a-8w"></a>若言不受用者。<a id="a-8x"></a>语言。<a id="a-8y"></a>汝得波夜提罪。<a id="a-8z"></a>是比丘于持律前胡跪合掌白言。<a id="a-90"></a>长老忆念。<a id="a-91"></a>我某甲长衣过十日已。<a id="a-92"></a>于僧中舍。<a id="a-93"></a>此中犯波夜提罪。<a id="a-94"></a>今于长老前悔过。<a id="a-95"></a>不敢覆藏持律问言。<a id="a-96"></a>汝自见罪不。<a id="a-97"></a>答言见。<a id="a-98"></a>应教更莫复作。<a id="a-99"></a>答言尔。<a id="a-9A"></a>如是第二第三说。<a id="a-9B"></a>若受用者长老忆念。<a id="a-9C"></a>我某甲比丘长衣。<a id="a-9D"></a>过十日已于僧中舍。<a id="a-9E"></a>此中犯波夜提罪。<a id="a-9F"></a>及受用不净衣随用。<a id="a-9G"></a>得越比尼罪。<a id="a-9H"></a>是一切罪。<a id="a-9I"></a>今向长老诚心悔过。<a id="a-9J"></a>不敢覆藏。<a id="a-9K"></a>持律问言。<a id="a-9L"></a>汝自见罪不。<a id="a-9M"></a>答言见。<a id="a-9N"></a>汝更莫作。<a id="a-9O"></a>答言顶戴持。<a id="a-9P"></a>如是第二第三说。<a id="a-9Q"></a>律师问。<a id="a-9R"></a>此众中谁是汝知识。<a id="a-9S"></a>答言某甲。<a id="a-9T"></a>即语随次坐。<a id="a-9U"></a>应说羯磨。<a id="a-9V"></a>大德僧听。<a id="a-9W"></a>某甲比丘长衣过十日已。<a id="a-9X"></a>于僧中舍已如法作。<a id="a-9Y"></a>若僧时到。<a id="a-9Z"></a>僧持此衣。<a id="a-9a"></a>与某甲知识比丘如是白。<a id="a-9b"></a>大德僧听是某甲比丘长衣过十日已。<a id="a-9c"></a>于僧中舍已如法作。<a id="a-9d"></a>僧今持此衣与某甲。<a id="a-9e"></a>知识比丘诸大德忍。<a id="a-9f"></a>持此依与某甲。<a id="a-9g"></a>知识比丘者。<a id="a-9h"></a>默然。<a id="a-9i"></a>若不忍者便说。<a id="a-9j"></a>是初羯磨。<a id="a-9k"></a>如是第二第三说。<a id="a-9l"></a>僧已忍。<a id="a-9m"></a>持此衣与某甲知识比丘竟。<a id="a-9n"></a>僧忍默然故。<a id="a-9o"></a>是事如是持。<a id="a-9p"></a>是知识比丘应即日若明日还彼衣。<a id="a-9q"></a>亦不得于众僧前还。<a id="a-9r"></a>亦不得停久过半月还也。<a id="a-9s"></a>是比丘得衣已。<a id="a-9t"></a>若受持若作净。<a id="a-9u"></a>若不知受持。<a id="a-9v"></a>及不知作净者。<a id="a-9w"></a>当教言。<a id="a-9x"></a>我某甲此僧伽梨。<a id="a-9y"></a>此郁多罗僧。<a id="a-9z"></a>此安多会。<a id="a-A0"></a>尽受不离宿受持。<a id="a-A1"></a>如是三说。<a id="a-A2"></a>若作净者。<a id="a-A3"></a>应教言。<a id="a-A4"></a>我某甲比丘。<a id="a-A5"></a>是长衣净施与某甲。<a id="a-A6"></a>某甲于我边不计意。<a id="a-A7"></a>若浣染缝有因缘事。<a id="a-A8"></a>当随意用。<a id="a-A9"></a>如是三说。<a id="a-AA"></a>是故说。<a id="a-AB"></a>若比丘衣已竟。<a id="a-AC"></a>迦絺那衣已舍。<a id="a-AD"></a>长衣齐十日。<a id="a-AE"></a>畜过十日者。<a id="a-AF"></a>尼萨耆波夜提。<a id="a-AG"></a>是故说。</p>
  <p id="aAH">佛住舍卫城。<a id="a-AI"></a>广说如上。<a id="a-AJ"></a>有一婆罗门请众僧经宿供养。<a id="a-AK"></a>并施衣物。<a id="a-AL"></a>诸比丘闻彼请僧。<a id="a-AM"></a>各作是念。<a id="a-AN"></a>今时和适不寒不热。<a id="a-AO"></a>我等但着上下衣往。<a id="a-AP"></a>若彼得施衣。<a id="a-AQ"></a>当作三衣受持。<a id="a-AR"></a>即便着。<a id="a-AS"></a>上下衣去。<a id="a-AT"></a>尔时世尊以五事利益故。<a id="a-AU"></a>五日一行诸比丘房。<a id="a-AV"></a>开一房户见架上多衣。<a id="a-AW"></a>世尊知而故问。<a id="a-AX"></a>架上多衣者为是谁许。<a id="a-AY"></a>有病比丘白世尊言。<a id="a-AZ"></a>有婆罗门。<a id="a-Aa"></a>请诸比丘经宿供养布施衣物。<a id="a-Ab"></a>是诸比丘以天时暖。<a id="a-Ac"></a>留此诸衣。<a id="a-Ad"></a>着上下衣去。<a id="a-Ae"></a>若彼得施衣。<a id="a-Af"></a>当受作三衣。<a id="a-Ag"></a>佛告诸比丘当知如来应供第一乐人。<a id="a-Ah"></a>出家离第一乐。<a id="a-Ai"></a>而随所住处。<a id="a-Aj"></a>常三衣俱持钵乞食。<a id="a-Ak"></a>譬如鸟之两翼。<a id="a-Al"></a>恒与身俱。<a id="a-Am"></a>汝等比丘云何舍本族姓。<a id="a-An"></a>以信出家应当如是所至到处法衣随身。<a id="a-Ao"></a>不应离宿。</p>
  <p id="aAp">复次佛在舍卫城。<a id="a-Aq"></a>安居讫诣王舍城。<a id="a-Ar"></a>时有一比丘。<a id="a-As"></a>王舍城中以信出家。<a id="a-At"></a>于余聚落安居讫。<a id="a-Au"></a>闻世尊安居讫诣王舍城。<a id="a-Av"></a>我今当往问讯世尊。<a id="a-Aw"></a>并从佛去过看亲里。<a id="a-Ax"></a>天时不寒不热。<a id="a-Ay"></a>我当留一衣。<a id="a-Az"></a>但着上下衣去。<a id="a-B0"></a>乃至。<a id="a-B1"></a>世尊种种呵责比丘之法。<a id="a-B2"></a>法衣应器常与身俱。<a id="a-B3"></a>譬如鸟飞毛羽自随。<a id="a-B4"></a>不应离宿。</p>
  <p id="aB5">复次佛住王舍城迦兰陀竹园精舍。<a id="a-B6"></a>长老舍利弗作是念。<a id="a-B7"></a>我今当为饶益亲里故往诣那罗聚落安居。<a id="a-B8"></a>意复不欲远离世尊。<a id="a-B9"></a>以恭敬故。<a id="a-BA"></a>难往白佛。<a id="a-BB"></a>诸比丘闻已。<a id="a-BC"></a>即以是事广白世尊。<a id="a-BD"></a>佛告诸比丘。<a id="a-BE"></a>从今日听王舍城竹园精舍。<a id="a-BF"></a>僧那罗聚落僧共作一布萨界。<a id="a-BG"></a>令舍利弗安乐住羯磨者。<a id="a-BH"></a>应作是说。<a id="a-BI"></a>大德僧听。<a id="a-BJ"></a>从今日王舍城竹园精舍那罗聚落。<a id="a-BK"></a>作一布萨界。<a id="a-BL"></a>若僧时到。<a id="a-BM"></a>僧今从王舍城竹园精舍那罗聚落。<a id="a-BN"></a>共作一布萨界。<a id="a-BO"></a>如是白。<a id="a-BP"></a>白一羯磨。<a id="a-BQ"></a>乃至僧忍默然故。<a id="a-BR"></a>是事如是持。<a id="a-BS"></a>尔时尊者舍利弗于那罗聚落结安居。<a id="a-BT"></a>日日诣竹园精舍。<a id="a-BU"></a>礼世尊足。<a id="a-BV"></a>值天七日连雨。<a id="a-BW"></a>便作是念。<a id="a-BX"></a>我今体羸。<a id="a-BY"></a>是僧伽梨重。<a id="a-BZ"></a>正欲持去。<a id="a-Ba"></a>被雨遂重若不持去脱不得还。<a id="a-Bb"></a>便应舍堕。<a id="a-Bc"></a>且住待雨晴已。<a id="a-Bd"></a>往诣世尊。<a id="a-Be"></a>道逢诸外道。<a id="a-Bf"></a>即共论议。<a id="a-Bg"></a>如沙门果经中说。<a id="a-Bh"></a>然后往诣世尊。<a id="a-Bi"></a>礼拜问讯。<a id="a-Bj"></a>佛知而故问。<a id="a-Bk"></a>舍利弗何以多日不现。<a id="a-Bl"></a>即向世尊。<a id="a-Bm"></a>广说上事。<a id="a-Bn"></a>尔时世尊告诸比丘。<a id="a-Bo"></a>从今日后王舍城竹园精舍那罗聚落。<a id="a-Bp"></a>作不离衣宿界。<a id="a-Bq"></a>令诸比丘得安乐住羯磨者。<a id="a-Br"></a>当作是说。<a id="a-Bs"></a>大德僧听。<a id="a-Bt"></a>今从王舍城竹园精舍至那罗聚落。<a id="a-Bu"></a>除聚落及聚落界。<a id="a-Bv"></a>作不失衣法。<a id="a-Bw"></a>若僧时到僧从王舍城至那罗聚落。<a id="a-Bx"></a>除聚落及聚落界。<a id="a-By"></a>作不失衣法。<a id="a-Bz"></a>如是白。<a id="a-C0"></a>大德僧听。<a id="a-C1"></a>从王舍城竹园精舍。<a id="a-C2"></a>至那罗聚落。<a id="a-C3"></a>除聚落及聚落界。<a id="a-C4"></a>僧今于是中作不失衣法。<a id="a-C5"></a>诸大德忍从王舍城至那罗聚落。<a id="a-C6"></a>除聚落及聚落界。<a id="a-C7"></a>是中作不失衣法者默然。<a id="a-C8"></a>若不忍者便说。<a id="a-C9"></a>僧已忍。<a id="a-CA"></a>从王舍城至那罗聚落。<a id="a-CB"></a>除聚落及聚落界。<a id="a-CC"></a>作不失衣法竟。<a id="a-CD"></a>僧忍默然故。<a id="a-CE"></a>是事如是持。<a id="a-CF"></a>作不失衣法已。<a id="a-CG"></a>此王舍城趣那罗聚落道两边。<a id="a-CH"></a>各二十五肘名为界。<a id="a-CI"></a>若衣在道中得道。<a id="a-CJ"></a>左右各二十五肘置衣。<a id="a-CK"></a>王舍城得至那罗聚落无罪。<a id="a-CL"></a>置衣那罗聚落。<a id="a-CM"></a>亦如是。<a id="a-CN"></a>王舍城竹园精舍那罗聚落。<a id="a-CO"></a>亦复如是。<a id="a-CP"></a>如舍利弗因缘目揵连因缘。<a id="a-CQ"></a>亦复如是。</p>
  <p id="aCR">复次世尊住舍卫城祇洹精舍有一比丘。<a id="a-CS"></a>食后欲诣开眼林坐禅。<a id="a-CT"></a>便作是念。<a id="a-CU"></a>我或于彼中宿。<a id="a-CV"></a>便失僧伽梨。<a id="a-CW"></a>即持三衣去。<a id="a-CX"></a>过见世尊。<a id="a-CY"></a>佛知而故问。<a id="a-CZ"></a>比丘何以多持衣行。<a id="a-Ca"></a>答言。<a id="a-Cb"></a>世尊。<a id="a-Cc"></a>我欲往开眼林坐禅。<a id="a-Cd"></a>暮脱不还。<a id="a-Ce"></a>恐失僧伽梨故。<a id="a-Cf"></a>持三衣去。<a id="a-Cg"></a>佛告诸比丘。<a id="a-Ch"></a>从今日后从祇洹林。<a id="a-Ci"></a>至开眼林。<a id="a-Cj"></a>东坊精舍。<a id="a-Ck"></a>西坊精舍。<a id="a-Cl"></a>东林精舍。<a id="a-Cm"></a>西林精舍。<a id="a-Cn"></a>王园精舍。<a id="a-Co"></a>受筹塔婆罗林精舍。<a id="a-Cp"></a>尽同作不失衣法。<a id="a-Cq"></a>令诸比丘得安乐住。<a id="a-Cr"></a>羯磨者。<a id="a-Cs"></a>应作是说。<a id="a-Ct"></a>大德僧听。<a id="a-Cu"></a>今从祇洹至开眼林。<a id="a-Cv"></a>东林精舍乃至受筹塔。<a id="a-Cw"></a>是中除聚落及聚落界。<a id="a-Cx"></a>若僧时到僧从祇洹林。<a id="a-Cy"></a>乃至受筹塔羯磨。<a id="a-Cz"></a>作不失衣法。<a id="a-D0"></a>如是白。<a id="a-D1"></a>大德僧听。<a id="a-D2"></a>从祇洹林乃至受筹塔。<a id="a-D3"></a>是中除聚落及聚落界。<a id="a-D4"></a>僧今作不失衣法。<a id="a-D5"></a>诸大德忍。<a id="a-D6"></a>从祇洹林至开眼林。<a id="a-D7"></a>乃至受筹塔。<a id="a-D8"></a>作不失衣法。<a id="a-D9"></a>忍者僧默然。<a id="a-DA"></a>若不忍便说。<a id="a-DB"></a>僧已忍。<a id="a-DC"></a>从祇洹林至开眼林。<a id="a-DD"></a>乃至受筹塔。<a id="a-DE"></a>作不失衣法竟。<a id="a-DF"></a>僧忍默然故。<a id="a-DG"></a>是事如是持。</p>
  <p id="aDH">复次佛住舍卫城祇洹精舍。<a id="a-DI"></a>尔时舍卫城中失火。<a id="a-DJ"></a>时城中诸人象马车乘男女担负衣物出城。<a id="a-DK"></a>诸比丘多于城中寄衣畏火烧衣故。<a id="a-DL"></a>急走向城。<a id="a-DM"></a>城中诸人不信佛者。<a id="a-DN"></a>皆呵责言。<a id="a-DO"></a>我等火逼出城避难。<a id="a-DP"></a>是沙门等向城而走。<a id="a-DQ"></a>如蛾赴火。<a id="a-DR"></a>有何急事。<a id="a-DS"></a>时有人言。<a id="a-DT"></a>汝莫语此沙门辈不顺正理。<a id="a-DU"></a>欲取人物。<a id="a-DV"></a>譬如贼伺人慢藏。<a id="a-DW"></a>如医治病。<a id="a-DX"></a>以自济活。<a id="a-DY"></a>是沙门辈亦复如是。<a id="a-DZ"></a>伺人灾患向城而走是坏败人有何道哉。<a id="a-Da"></a>诸比丘闻已。<a id="a-Db"></a>以是因缘。<a id="a-Dc"></a>具白世尊。<a id="a-Dd"></a>佛言。<a id="a-De"></a>呼是比丘来。<a id="a-Df"></a>即呼来已。<a id="a-Dg"></a>佛问诸比丘。<a id="a-Dh"></a>汝等何故向城而走。<a id="a-Di"></a>为世人所嫌。<a id="a-Dj"></a>答言。<a id="a-Dk"></a>我等衣物先在城中。<a id="a-Dl"></a>城中失火。<a id="a-Dm"></a>畏火烧故。<a id="a-Dn"></a>走往取之。<a id="a-Do"></a>佛问比丘。<a id="a-Dp"></a>汝等云何僧不作羯磨。<a id="a-Dq"></a>而离衣宿。<a id="a-Dr"></a>答言作羯磨。<a id="a-Ds"></a>复问云何作。<a id="a-Dt"></a>答言。<a id="a-Du"></a>通结舍卫城。<a id="a-Dv"></a>佛告比丘。<a id="a-Dw"></a>汝等云何阿练若处。<a id="a-Dx"></a>通结聚落。<a id="a-Dy"></a>从今已后不听阿练若处通结聚落。<a id="a-Dz"></a>应阿练若处通结阿练若处。<a id="a-E0"></a>聚落处通结聚落处。<a id="a-E1"></a>若阿练若处通结聚落。<a id="a-E2"></a>聚落处通结阿练若处者。<a id="a-E3"></a>得越比尼罪。<a id="a-E4"></a>佛告诸比丘。<a id="a-E5"></a>依止舍卫城比丘。<a id="a-E6"></a>皆悉令集。<a id="a-E7"></a>以十利故。<a id="a-E8"></a>为诸比丘制戒。<a id="a-E9"></a>乃至已闻者当重闻。<a id="a-EA"></a>若比丘衣已竟。<a id="a-EB"></a>迦絺那衣已舍若三衣中离一一衣余处。<a id="a-EC"></a>一宿除僧羯磨。<a id="a-ED"></a>尼萨耆波夜提。<a id="a-EE"></a>衣竟者。<a id="a-EF"></a>三衣已成是名衣竟。<a id="a-EG"></a>不受迦絺那衣亦名衣竟。<a id="a-EH"></a>舍迦絺那衣亦名衣竟。<a id="a-EI"></a>浣染竟亦名衣竟。<a id="a-EJ"></a>衣者。<a id="a-EK"></a>劫贝衣。<a id="a-EL"></a>钦婆罗衣刍摩衣。<a id="a-EM"></a>憍奢耶衣。<a id="a-EN"></a>舍那衣。<a id="a-EO"></a>麻衣。<a id="a-EP"></a>躯牟提衣。<a id="a-EQ"></a>舍迦絺那衣者。<a id="a-ER"></a>有十事。<a id="a-ES"></a>从受衣舍。<a id="a-ET"></a>乃至究竟舍。<a id="a-EU"></a>一宿者。<a id="a-EV"></a>从日未没至明相出时。<a id="a-EW"></a>三衣者。<a id="a-EX"></a>僧伽梨。<a id="a-EY"></a>郁多罗僧。<a id="a-EZ"></a>安陀会除僧羯磨者僧不作羯磨。<a id="a-Ea"></a>不听离衣宿。<a id="a-Eb"></a>设作羯磨白不成就。<a id="a-Ec"></a>羯磨不成就。<a id="a-Ed"></a>众不成就。<a id="a-Ee"></a>若羯磨一一不如法。<a id="a-Ef"></a>是名不作作。<a id="a-Eg"></a>羯磨者。<a id="a-Eh"></a>白成就。<a id="a-Ei"></a>羯磨成就众成就一一羯磨如法。<a id="a-Ej"></a>是名僧作羯磨。<a id="a-Ek"></a>世尊说无罪。<a id="a-El"></a>尼萨耆波夜提者。<a id="a-Em"></a>此衣应僧中舍。<a id="a-En"></a>波夜提。<a id="a-Eo"></a>应悔过。<a id="a-Ep"></a>不舍而悔者。<a id="a-Eq"></a>得越比尼罪。<a id="a-Er"></a>波夜提者。<a id="a-Es"></a>如上说。<a id="a-Et"></a>界者。<a id="a-Eu"></a>羯磨界。<a id="a-Ev"></a>游行界。<a id="a-Ew"></a>依止界。<a id="a-Ex"></a>七庵婆罗界。<a id="a-Ey"></a>羯磨界者。<a id="a-Ez"></a>广略聚落称名标帜。<a id="a-F0"></a>随曲避难。<a id="a-F1"></a>诸方广者。<a id="a-F2"></a>如摩头罗国。<a id="a-F3"></a>有丛林精舍。<a id="a-F4"></a>摩头罗东有遥扶那河河东有仙人聚落精舍。<a id="a-F5"></a>时仙人聚落精舍。<a id="a-F6"></a>比丘遣使白丛林精舍僧言。<a id="a-F7"></a>我欲共结一布萨界。<a id="a-F8"></a>问言。<a id="a-F9"></a>何以故。<a id="a-FA"></a>答言。<a id="a-FB"></a>彼间多好饮食。<a id="a-FC"></a>得别房衣。<a id="a-FD"></a>得安居衣是故欲同应报言。<a id="a-FE"></a>为衣食来者。<a id="a-FF"></a>此非所宜。<a id="a-FG"></a>但彼间住。<a id="a-FH"></a>若言我所住处多年少比丘。<a id="a-FI"></a>不善契经比尼阿毗昙。<a id="a-FJ"></a>不善观阴界入十二因缘是故欲来就诸长老学契经毗尼阿毗昙。<a id="a-FK"></a>阴界入观十二因缘。<a id="a-FL"></a>彼应语言。<a id="a-FM"></a>汝后僧作羯磨法事时。<a id="a-FN"></a>不作障碍者。<a id="a-FO"></a>当共汝同应。<a id="a-FP"></a>语一切比丘尽来。<a id="a-FQ"></a>若不来者。<a id="a-FR"></a>一切尽出界去。<a id="a-FS"></a>若来若出界去。<a id="a-FT"></a>已当作羯磨。<a id="a-FU"></a>羯磨者。<a id="a-FV"></a>应作是说。<a id="a-FW"></a>大德僧听。<a id="a-FX"></a>从今丛林精舍仙人聚落精舍。<a id="a-FY"></a>是中内界外界内外界中间界。<a id="a-FZ"></a>若僧时到。<a id="a-Fa"></a>僧是丛林精舍仙人聚落精舍。<a id="a-Fb"></a>是中共作一布萨界。<a id="a-Fc"></a>如是白大德僧听。<a id="a-Fd"></a>是丛林精舍仙人聚落精舍。<a id="a-Fe"></a>是内界外界内外界中间界。<a id="a-Ff"></a>僧今共作一布萨界。<a id="a-Fg"></a>诸大德忍。<a id="a-Fh"></a>从丛林精舍仙人聚落精舍。<a id="a-Fi"></a>是二界共作一布萨界者默然。<a id="a-Fj"></a>若不忍便说。<a id="a-Fk"></a>僧已忍。<a id="a-Fl"></a>磨头罗丛林精舍。<a id="a-Fm"></a>仙人聚落精舍。<a id="a-Fn"></a>是二界共作一布萨界竟僧忍默然故。<a id="a-Fo"></a>是事如是持。<a id="a-Fp"></a>若中间无河水者。<a id="a-Fq"></a>应一处作羯磨。<a id="a-Fr"></a>中有河水者。<a id="a-Fs"></a>应三处作羯磨。<a id="a-Ft"></a>一摩头罗精舍。<a id="a-Fu"></a>二水中。<a id="a-Fv"></a>三仙人聚落精舍。<a id="a-Fw"></a>若河水中有洲者。<a id="a-Fx"></a>应五处作羯磨。<a id="a-Fy"></a>一摩头罗精舍。<a id="a-Fz"></a>二水中。<a id="a-G0"></a>三洲上。<a id="a-G1"></a>四水中。<a id="a-G2"></a>五仙人聚落。<a id="a-G3"></a>如陆地道两边。<a id="a-G4"></a>各二十五肘。<a id="a-G5"></a>水中亦尔。<a id="a-G6"></a>一时夏水涨。<a id="a-G7"></a>比丘受欲来应羯磨。<a id="a-G8"></a>为水所漂出界去。<a id="a-G9"></a>殆死得出。<a id="a-GA"></a>白诸比丘。<a id="a-GB"></a>我向持欲来为水所漂。<a id="a-GC"></a>殆死得出。<a id="a-GD"></a>今可广结界不。<a id="a-GE"></a>诸比丘言得。<a id="a-GF"></a>汝去上下水三由旬作识。<a id="a-GG"></a>若树若石若堆。<a id="a-GH"></a>如是等作识来。<a id="a-GI"></a>说羯磨者。<a id="a-GJ"></a>应作是言。<a id="a-GK"></a>大德僧听。<a id="a-GL"></a>从磨头罗精舍至仙人聚落精舍。<a id="a-GM"></a>从分齐以来内界外界内外界中间界。<a id="a-GN"></a>上下水中。<a id="a-GO"></a>若僧时到。<a id="a-GP"></a>僧从摩头罗精舍至仙人聚落精舍。<a id="a-GQ"></a>河水上下从分齐已来。<a id="a-GR"></a>作一羯磨布萨界。<a id="a-GS"></a>如是白。<a id="a-GT"></a>白一羯磨。<a id="a-GU"></a>乃至僧忍默然故。<a id="a-GV"></a>是事如是持。<a id="a-GW"></a>复有一时持欲来赴羯磨。<a id="a-GX"></a>就船欲渡。<a id="a-GY"></a>船师挽船上流。<a id="a-GZ"></a>然后当渡。<a id="a-Ga"></a>语比丘言。<a id="a-Gb"></a>船重难牵。<a id="a-Gc"></a>汝可步去。<a id="a-Gd"></a>至应渡处便上。<a id="a-Ge"></a>是比丘以持欲故。<a id="a-Gf"></a>不应上岸。<a id="a-Gg"></a>出界失欲故。<a id="a-Gh"></a>便于岸底涉水而进。<a id="a-Gi"></a>船去疾。<a id="a-Gj"></a>遂出界分。<a id="a-Gk"></a>比丘即于界内。<a id="a-Gl"></a>直浮趣船。<a id="a-Gm"></a>水复漂船下过三由旬。<a id="a-Gn"></a>比丘复应舍船。<a id="a-Go"></a>直浮趣岸。<a id="a-Gp"></a>到彼已涉水寻岸而上。<a id="a-Gq"></a>到道口入界内。<a id="a-Gr"></a>然后上。<a id="a-Gs"></a>岸是名广说。<a id="a-Gt"></a>略说者。<a id="a-Gu"></a>羯磨人应作是说。<a id="a-Gv"></a>大德僧听。<a id="a-Gw"></a>今从摩头罗精舍。<a id="a-Gx"></a>至仙人聚落精舍。<a id="a-Gy"></a>内界外界内外界中间界。<a id="a-Gz"></a>若僧时到。<a id="a-H0"></a>僧今从摩头罗精舍。<a id="a-H1"></a>仙人聚落精舍。<a id="a-H2"></a>共作一布萨界。<a id="a-H3"></a>如是白。<a id="a-H4"></a>白一羯磨。<a id="a-H5"></a>乃至僧忍默然故。<a id="a-H6"></a>是事如是持。<a id="a-H7"></a>是名略说界。<a id="a-H8"></a>聚落界者。<a id="a-H9"></a>如磨头罗西精舍。<a id="a-HA"></a>聚落精舍。<a id="a-HB"></a>欲共作一布萨界者。<a id="a-HC"></a>应称名齐三由旬内诸精舍。<a id="a-HD"></a>作一羯磨。<a id="a-HE"></a>羯磨者。<a id="a-HF"></a>应如是说。<a id="a-HG"></a>大德僧听。<a id="a-HH"></a>从今日恬精舍车精舍。<a id="a-HI"></a>胜精舍。<a id="a-HJ"></a>不乱精舍。<a id="a-HK"></a>贤精舍。<a id="a-HL"></a>戒次第精舍。<a id="a-HM"></a>螺精舍。<a id="a-HN"></a>酪村精舍。<a id="a-HO"></a>黄精舍等。<a id="a-HP"></a>是诸精舍内界外界内外界中间界。<a id="a-HQ"></a>若僧时到。<a id="a-HR"></a>僧是诸精舍共作一布萨界。<a id="a-HS"></a>如是白。<a id="a-HT"></a>白一羯磨。<a id="a-HU"></a>乃至僧忍默然故。<a id="a-HV"></a>是事如是持。<a id="a-HW"></a>是名聚落界称名界者。<a id="a-HX"></a>说羯磨比丘不知诸精舍名。<a id="a-HY"></a>令旧比丘知名字者。<a id="a-HZ"></a>僧中唱诸精舍名字已。<a id="a-Ha"></a>羯磨者。<a id="a-Hb"></a>应作是说。<a id="a-Hc"></a>大德僧听。<a id="a-Hd"></a>从今日是某甲比丘所说诸精舍名字。<a id="a-He"></a>内界外界内外界中间界。<a id="a-Hf"></a>是诸精舍共作一布萨界。<a id="a-Hg"></a>若僧时到僧某甲比丘所说诸精舍名字。<a id="a-Hh"></a>共作一布萨界。<a id="a-Hi"></a>如是白。<a id="a-Hj"></a>白一羯磨。<a id="a-Hk"></a>乃至僧忍默然故。<a id="a-Hl"></a>是事如是持。<a id="a-Hm"></a>是为称名界。<a id="a-Hn"></a>幖帜界者。<a id="a-Ho"></a>作如是言。<a id="a-Hp"></a>大德僧听。<a id="a-Hq"></a>从今日齐幖帜。<a id="a-Hr"></a>若石若山。<a id="a-Hs"></a>若井若埠。<a id="a-Ht"></a>若树内界外界内外界中间界。<a id="a-Hu"></a>作一布萨界。<a id="a-Hv"></a>若僧时到。<a id="a-Hw"></a>僧齐幖帜若石若山。<a id="a-Hx"></a>若井若树。<a id="a-Hy"></a>共作一布萨界。<a id="a-Hz"></a>如是白。<a id="a-I0"></a>白一羯磨。<a id="a-I1"></a>乃至僧忍默然故。<a id="a-I2"></a>是事如是持。<a id="a-I3"></a>若羯磨人不知幖帜者。<a id="a-I4"></a>先令旧比丘僧中唱。<a id="a-I5"></a>如上称名界。<a id="a-I6"></a>说是名幖帜界。<a id="a-I7"></a>随曲界者。<a id="a-I8"></a>有聚落边精舍故坏多。<a id="a-I9"></a>有供养众僧敷具。<a id="a-IA"></a>欲与诸精舍比丘共作一布萨界。<a id="a-IB"></a>修治精舍。<a id="a-IC"></a>共用此物。<a id="a-ID"></a>诸处比丘有欲共者有不欲共者诸欲共者。<a id="a-IE"></a>应尽来集。<a id="a-IF"></a>若出界去。<a id="a-IG"></a>其不欲者。<a id="a-IH"></a>自当精舍界作标帜住。<a id="a-II"></a>诸欲共者。<a id="a-IJ"></a>来集一处已羯磨者应作是言。<a id="a-IK"></a>大德僧听从今日此一住处某甲住处。<a id="a-IL"></a>齐幖帜内界外界内外界中间界。<a id="a-IM"></a>共作一布萨界。<a id="a-IN"></a>若僧时到僧此住处某甲比丘住处齐幖帜以来共作一布萨界。<a id="a-IO"></a>如是白。<a id="a-IP"></a>白一羯磨。<a id="a-IQ"></a>乃至僧忍默然故。<a id="a-IR"></a>是事如是持是名随曲界。<a id="a-IS"></a>避难界者一住处。<a id="a-IT"></a>诸比丘。<a id="a-IU"></a>前安居后安居日已过。<a id="a-IV"></a>有事难起。<a id="a-IW"></a>若贼难王难。<a id="a-IX"></a>若夺命若破戒。<a id="a-IY"></a>若水多虫漉不能净欲至余精舍避此诸难去三由旬内。<a id="a-IZ"></a>若彼有比丘。<a id="a-Ia"></a>若呼来若出界去。<a id="a-Ib"></a>羯磨者。<a id="a-Ic"></a>作是说大德僧听。<a id="a-Id"></a>今日是住处彼某甲聚落精舍。<a id="a-Ie"></a>内界外界内外界中间界。<a id="a-If"></a>共作一布萨界。<a id="a-Ig"></a>若僧时到。<a id="a-Ih"></a>僧从今日是中住处。<a id="a-Ii"></a>彼某甲聚落精舍。<a id="a-Ij"></a>共作一布萨界。<a id="a-Ik"></a>如是白白一羯磨。<a id="a-Il"></a>乃至僧忍默然故。<a id="a-Im"></a>是事如是持。<a id="a-In"></a>若到彼处。<a id="a-Io"></a>复欲就余精舍者。<a id="a-Ip"></a>当舍先界。<a id="a-Iq"></a>应作是说。<a id="a-Ir"></a>大德僧听。<a id="a-Is"></a>是住处先住处作别说戒。<a id="a-It"></a>若僧时到僧。<a id="a-Iu"></a>是住处先某住处。<a id="a-Iv"></a>作别说戒。<a id="a-Iw"></a>如是白。<a id="a-Ix"></a>白一羯磨。<a id="a-Iy"></a>乃至僧忍默然故。<a id="a-Iz"></a>是事如是持。<a id="a-J0"></a>僧复欲进前精舍者。<a id="a-J1"></a>复取三由旬内。<a id="a-J2"></a>共作一布萨界。<a id="a-J3"></a>复欲进前者。<a id="a-J4"></a>当舍后结前。<a id="a-J5"></a>乃至前求适意住处。<a id="a-J6"></a>如是随意结随意舍。<a id="a-J7"></a>是名避难界。<a id="a-J8"></a>诸方界者。<a id="a-J9"></a>若比丘夏安居中。<a id="a-JA"></a>若诸难起。<a id="a-JB"></a>若王难若贼难。<a id="a-JC"></a>若夺命难若破戒。<a id="a-JD"></a>若水多虫漉不可净。<a id="a-JE"></a>随四方各三由旬内。<a id="a-JF"></a>自在结界。<a id="a-JG"></a>亦如上说。<a id="a-JH"></a>若难卒至不得作羯磨。<a id="a-JI"></a>出去无罪。<a id="a-JJ"></a>是名诸方。<a id="a-JK"></a>是谓羯磨界。<a id="a-JL"></a>游行界者。<a id="a-JM"></a>六十家聚落界隔障界。<a id="a-JN"></a>楼阁界两道界。<a id="a-JO"></a>井界树界。<a id="a-JP"></a>园界连蔓界。<a id="a-JQ"></a>暂宿界船界。<a id="a-JR"></a>舍内界并界。<a id="a-JS"></a>六十家聚落界者。<a id="a-JT"></a>如释迦梨国大聚落。<a id="a-JU"></a>苏弥国大聚落。<a id="a-JV"></a>摩头罗国大聚落。<a id="a-JW"></a>巴连弗邑大聚落。<a id="a-JX"></a>是诸聚落各别起屋。<a id="a-JY"></a>若比丘置衣在一屋。<a id="a-JZ"></a>人在第三屋宿。<a id="a-Ja"></a>日光未灭去至明相出时还。<a id="a-Jb"></a>尼萨耆。<a id="a-Jc"></a>日光灭去至明相。<a id="a-Jd"></a>出还无罪。<a id="a-Je"></a>日光未灭去明相未出还无罪。<a id="a-Jf"></a>一切屋中尽有比丘住者无罪。<a id="a-Jg"></a>若结界者无罪。<a id="a-Jh"></a>周匝有垣墙者无罪。<a id="a-Ji"></a>周匝有堑者无罪。<a id="a-Jj"></a>周匝有渠水者无罪。<a id="a-Jk"></a>共一门者无罪。<a id="a-Jl"></a>若道于聚落中过。<a id="a-Jm"></a>若比丘衣在道左。<a id="a-Jn"></a>身度道右。<a id="a-Jo"></a>日光未灭去至明相出。<a id="a-Jp"></a>亦如上说。<a id="a-Jq"></a>若比丘道中卧。<a id="a-Jr"></a>持三衣枕头。<a id="a-Js"></a>衣离头者尼萨耆。<a id="a-Jt"></a>以不可截衣故。<a id="a-Ju"></a>一切应舍。<a id="a-Jv"></a>若聚落周匝墙围绕。<a id="a-Jw"></a>若堑若篱。<a id="a-Jx"></a>若一门门有闭者。<a id="a-Jy"></a>皆无罪是名六十家聚落界。<a id="a-Jz"></a>隔障界者。<a id="a-K0"></a>亦如是。<a id="a-K1"></a>楼阁界者。<a id="a-K2"></a>若挮阁道外。<a id="a-K3"></a>各二十五肘为界。<a id="a-K4"></a>若比丘置衣阁上。<a id="a-K5"></a>过二十五肘。<a id="a-K6"></a>日光未灭去至明相出还。<a id="a-K7"></a>尼萨耆。<a id="a-K8"></a>日光灭去明相出还无罪。<a id="a-K9"></a>日光未灭去明相未出还无罪。<a id="a-KA"></a>若比丘楼阁上住畏贼来攻楼阁。<a id="a-KB"></a>故持衣出楼阁外。<a id="a-KC"></a>二十五肘外藏。<a id="a-KD"></a>还楼阁上宿。<a id="a-KE"></a>日光未灭去至明相出还。<a id="a-KF"></a>尼萨耆。<a id="a-KG"></a>亦如上说。<a id="a-KH"></a>若比丘夜中大小行。<a id="a-KI"></a>离衣二十五肘内。<a id="a-KJ"></a>与衣合无罪。<a id="a-KK"></a>是名楼阁界。<a id="a-KL"></a>两道界者。<a id="a-KM"></a>步道车道步道者有比丘畏寒故。<a id="a-KN"></a>至诸暖国。<a id="a-KO"></a>或畏热故。<a id="a-KP"></a>诣诸凉国道行时。<a id="a-KQ"></a>师与诸伴共行。<a id="a-KR"></a>并论议而去。<a id="a-KS"></a>弟子持衣钵。<a id="a-KT"></a>从后来不及师。<a id="a-KU"></a>师至日没时。<a id="a-KV"></a>畏离衣宿故。<a id="a-KW"></a>出道外。<a id="a-KX"></a>待弟子。<a id="a-KY"></a>弟子持衣直过不见师。<a id="a-KZ"></a>至天晓相待。<a id="a-Ka"></a>若是师待衣处。<a id="a-Kb"></a>离道二十五肘内。<a id="a-Kc"></a>与衣合者不犯。<a id="a-Kd"></a>过二十五肘外者。<a id="a-Ke"></a>尼萨耆若弟子持衣在前行日没时。<a id="a-Kf"></a>作是念。<a id="a-Kg"></a>莫令我师离衣宿。<a id="a-Kh"></a>即住道外待。<a id="a-Ki"></a>师行。<a id="a-Kj"></a>极眠不觉。<a id="a-Kk"></a>师过至晓相问。<a id="a-Kl"></a>亦如上说。<a id="a-Km"></a>是名步道。<a id="a-Kn"></a>车道者。<a id="a-Ko"></a>比丘与乘车估客共行。<a id="a-Kp"></a>置衣车上畏尘坌故。<a id="a-Kq"></a>在前去。<a id="a-Kr"></a>至日没时畏离衣宿故。<a id="a-Ks"></a>应住道外二十五肘内。<a id="a-Kt"></a>令车尽过。<a id="a-Ku"></a>与衣合故不犯。<a id="a-Kv"></a>若比丘置衣车上。<a id="a-Kw"></a>随车后行。<a id="a-Kx"></a>至日没时不识。<a id="a-Ky"></a>何者是己衣车。<a id="a-Kz"></a>比丘尔时应去车二十五肘内。<a id="a-L0"></a>绕车营一匝。<a id="a-L1"></a>与衣合故不犯。<a id="a-L2"></a>若高大车一蹬两蹬三蹬挮上者。<a id="a-L3"></a>比丘置衣车上在下住。<a id="a-L4"></a>从日光未灭至明相出时。<a id="a-L5"></a>尼萨耆。<a id="a-L6"></a>亦如上说。<a id="a-L7"></a>若于夜中暂内手车上者不犯。<a id="a-L8"></a>若比丘在车上宿。<a id="a-L9"></a>置衣车下。<a id="a-LA"></a>若在车前置衣车后。<a id="a-LB"></a>若在车后置衣车前。<a id="a-LC"></a>若在车左置衣车右。<a id="a-LD"></a>若在车右置衣车左。<a id="a-LE"></a>日光未灭至明相出时。<a id="a-LF"></a>皆尼萨耆。<a id="a-LG"></a>若比丘置衣车上。<a id="a-LH"></a>离车二十五肘外。<a id="a-LI"></a>静处宿者。<a id="a-LJ"></a>日光未灭去至明相出时还。<a id="a-LK"></a>尼萨耆。<a id="a-LL"></a>亦如上说。<a id="a-LM"></a>若比丘畏贼故。<a id="a-LN"></a>于车外过二十五肘。<a id="a-LO"></a>藏衣还车上宿。<a id="a-LP"></a>日光未灭至明相出时。<a id="a-LQ"></a>尼萨耆。<a id="a-LR"></a>亦如上说。<a id="a-LS"></a>若夜中起大小行。<a id="a-LT"></a>离衣二十五肘内。<a id="a-LU"></a>与衣合无罪。<a id="a-LV"></a>若车营内以长绳横断为系牛故。<a id="a-LW"></a>比丘于绳一边住。<a id="a-LX"></a>置衣绳一边。<a id="a-LY"></a>日光未灭至明相出时。<a id="a-LZ"></a>尼萨耆。<a id="a-La"></a>亦如上说。<a id="a-Lb"></a>是名两道界。<a id="a-Lc"></a>井界者。<a id="a-Ld"></a>比丘与估客共行。<a id="a-Le"></a>于井边宿。<a id="a-Lf"></a>井栏外二十五肘内。<a id="a-Lg"></a>名为井界。<a id="a-Lh"></a>衣着井栏上。<a id="a-Li"></a>比丘去井过二十五肘。<a id="a-Lj"></a>日光未灭去至明相出时。<a id="a-Lk"></a>尼萨耆。<a id="a-Ll"></a>亦如上说。<a id="a-Lm"></a>若畏贼故藏衣井外。<a id="a-Ln"></a>过二十五肘来井边宿。<a id="a-Lo"></a>日光未灭去。<a id="a-Lp"></a>至明相出时还尼萨耆。<a id="a-Lq"></a>若藏衣井半龛中。<a id="a-Lr"></a>于井上宿。<a id="a-Ls"></a>日光未灭去至明相出时。<a id="a-Lt"></a>尼萨耆。<a id="a-Lu"></a>若绳连衣着身宿者不犯。<a id="a-Lv"></a>置衣井底。<a id="a-Lw"></a>于井上宿。<a id="a-Lx"></a>置衣井上。<a id="a-Ly"></a>井底宿。<a id="a-Lz"></a>亦复如是。<a id="a-M0"></a>若夜暂垂手脚井中。<a id="a-M1"></a>与衣合者无罪。<a id="a-M2"></a>是名井界。<a id="a-M3"></a>树界者。<a id="a-M4"></a>于树一切枝叶外。<a id="a-M5"></a>二十五肘为树界。<a id="a-M6"></a>若比丘置衣树下。<a id="a-M7"></a>过二十五肘外。<a id="a-M8"></a>日光未灭去至明相出。<a id="a-M9"></a>应如上说。<a id="a-MA"></a>若比丘树下畏贼。<a id="a-MB"></a>藏衣树外。<a id="a-MC"></a>过二十五肘。<a id="a-MD"></a>日光未灭去至明相出时还。<a id="a-ME"></a>尼萨耆。<a id="a-MF"></a>日光未灭去至明相未出还不犯。<a id="a-MG"></a>日光灭去至明相出还不犯。<a id="a-MH"></a>若夜中暂到衣所。<a id="a-MI"></a>与衣合不犯。<a id="a-MJ"></a>若置衣树上。<a id="a-MK"></a>树下宿若置衣树下。<a id="a-ML"></a>树上宿。<a id="a-MM"></a>日光未灭去。<a id="a-MN"></a>至明相出时。<a id="a-MO"></a>尼萨耆。<a id="a-MP"></a>若绳连着身者无罪。<a id="a-MQ"></a>是名树界。<a id="a-MR"></a>园界亦如是。<a id="a-MS"></a>连蔓界者。<a id="a-MT"></a>若蒲萄蔓架。<a id="a-MU"></a>不破蔓架。<a id="a-MV"></a>不楼藤蔓架。<a id="a-MW"></a>瓠蔓架。<a id="a-MX"></a>解脱花蔓架。<a id="a-MY"></a>如是一切蔓架外。<a id="a-MZ"></a>各二十五肘。<a id="a-Ma"></a>名为速蔓界。<a id="a-Mb"></a>比丘与估客共道行。<a id="a-Mc"></a>至此蔓下宿。<a id="a-Md"></a>比丘求静处置衣蔓架底。<a id="a-Me"></a>出二十五肘外。<a id="a-Mf"></a>日光未灭去明相出时还。<a id="a-Mg"></a>尼萨耆。<a id="a-Mh"></a>日光灭去。<a id="a-Mi"></a>明相出还无罪。<a id="a-Mj"></a>日光未灭去至明相未出还无罪。<a id="a-Mk"></a>若畏贼故藏衣二十五肘外。<a id="a-Ml"></a>于蔓架底宿。<a id="a-Mm"></a>日光未灭去至明相出时。<a id="a-Mn"></a>如上说。<a id="a-Mo"></a>若夜中大小行暂到衣所。<a id="a-Mp"></a>与衣合无罪。<a id="a-Mq"></a>若着衣蔓架上。<a id="a-Mr"></a>在下宿。<a id="a-Ms"></a>着衣蔓下。<a id="a-Mt"></a>在上宿。<a id="a-Mu"></a>亦复如是。<a id="a-Mv"></a>若绳连身者无罪。<a id="a-Mw"></a>是名连蔓界。<a id="a-Mx"></a>暂宿界者。<a id="a-My"></a>客舍中种种杂人。<a id="a-Mz"></a>比丘于中止宿。<a id="a-N0"></a>客舍主言。<a id="a-N1"></a>此中畏贼。<a id="a-N2"></a>各自警备。<a id="a-N3"></a>比丘问客舍主言。<a id="a-N4"></a>长寿何处牢固客舍主答言。<a id="a-N5"></a>阁上牢固。<a id="a-N6"></a>或言。<a id="a-N7"></a>阁下牢固比丘藏衣阁下。<a id="a-N8"></a>于阁上宿。<a id="a-N9"></a>或置衣阁上于阁下宿。<a id="a-NA"></a>日光未灭去至明相出时还。<a id="a-NB"></a>皆尼萨耆。<a id="a-NC"></a>如上说。<a id="a-ND"></a>若是中梯蹬道通者不犯。<a id="a-NE"></a>若比丘道行至天祠中宿。<a id="a-NF"></a>天祠主言。<a id="a-NG"></a>此中畏贼盗各自守备。<a id="a-NH"></a>比丘问。<a id="a-NI"></a>天祠主。<a id="a-NJ"></a>何处牢固。<a id="a-NK"></a>天祠主言。<a id="a-NL"></a>若舍里牢固。<a id="a-NM"></a>若舍外牢固。<a id="a-NN"></a>比丘便置衣舍内。<a id="a-NO"></a>自于舍外头首向户而卧。<a id="a-NP"></a>日光未灭去至明相出时。<a id="a-NQ"></a>尼萨耆。<a id="a-NR"></a>如上说。<a id="a-NS"></a>若户钩在比丘边者不犯。<a id="a-NT"></a>比丘道行于空聚落中宿。<a id="a-NU"></a>置衣第一房。<a id="a-NV"></a>自于第三房宿者。<a id="a-NW"></a>日光未灭去至明相出。<a id="a-NX"></a>如上说。<a id="a-NY"></a>若一切房尽有比丘者不犯。<a id="a-NZ"></a>若羯磨作界。<a id="a-Na"></a>若篱墙沟渠围绕。<a id="a-Nb"></a>若水围绕者不犯。<a id="a-Nc"></a>是名暂宿界。<a id="a-Nd"></a>船界者。<a id="a-Ne"></a>若比丘载船上水下水。<a id="a-Nf"></a>船上有众多住处。<a id="a-Ng"></a>若比丘住处。<a id="a-Nh"></a>若外道住处。<a id="a-Ni"></a>比丘住处不牢密故。<a id="a-Nj"></a>持衣寄外道住处。<a id="a-Nk"></a>日光未灭去至明相出时还。<a id="a-Nl"></a>尼萨耆。<a id="a-Nm"></a>亦如上说。<a id="a-Nn"></a>若外道听自在置衣物者不犯。<a id="a-No"></a>若船着岸者。<a id="a-Np"></a>比丘置衣船上。<a id="a-Nq"></a>离船过二十五肘外。<a id="a-Nr"></a>日光未灭至明相出时。<a id="a-Ns"></a>如上说。<a id="a-Nt"></a>若船上畏贼持衣上岸。<a id="a-Nu"></a>二十五肘外藏。<a id="a-Nv"></a>还船上宿。<a id="a-Nw"></a>日光未灭至明相出时。<a id="a-Nx"></a>尼萨耆。<a id="a-Ny"></a>夜中大小行暂诣衣所者。<a id="a-Nz"></a>与衣合不犯。<a id="a-O0"></a>若比丘浣衣于船上。<a id="a-O1"></a>晒风鼓衣尽外向。<a id="a-O2"></a>经宿者尼萨耆。<a id="a-O3"></a>若夜中风吹衣暂入船内者不犯。<a id="a-O4"></a>若晒衣时半在船内半在船外者。<a id="a-O5"></a>尼萨耆。<a id="a-O6"></a>不可截故尽舍。<a id="a-O7"></a>是名船界。<a id="a-O8"></a>家内界者。<a id="a-O9"></a>若兄弟二人共一家住。<a id="a-OA"></a>于家中别作分齐。<a id="a-OB"></a>若兄不听弟入。<a id="a-OC"></a>弟不听兄入。<a id="a-OD"></a>若比丘在兄分齐内。<a id="a-OE"></a>衣在弟分齐内。<a id="a-OF"></a>日光未没至明相出者。<a id="a-OG"></a>如上说。<a id="a-OH"></a>若兄弟语比丘言。<a id="a-OI"></a>俗人自违于法不碍任意住止者。<a id="a-OJ"></a>尔时随意置衣无罪。<a id="a-OK"></a>若比丘至白衣家宿。<a id="a-OL"></a>畏贼故。<a id="a-OM"></a>问白衣何处牢固。<a id="a-ON"></a>答言。<a id="a-OO"></a>舍内牢固。<a id="a-OP"></a>比丘置衣舍内。<a id="a-OQ"></a>于舍外宿。<a id="a-OR"></a>日光未灭至明相出时。<a id="a-OS"></a>如上说。<a id="a-OT"></a>若夜于孔中暂内一手屋内者不犯。<a id="a-OU"></a>是名家内界。<a id="a-OV"></a>并界者。<a id="a-OW"></a>若四聚落界相接。<a id="a-OX"></a>比丘衣枕头卧。<a id="a-OY"></a>比丘头在一界。<a id="a-OZ"></a>两手各在一界。<a id="a-Oa"></a>脚在一界。<a id="a-Ob"></a>衣在头底。<a id="a-Oc"></a>衣离头者尼萨耆。<a id="a-Od"></a>若夜中手脚暂到衣所者不犯。<a id="a-Oe"></a>若车于此四界上住车轭在一界。<a id="a-Of"></a>车后在一界。<a id="a-Og"></a>左轮在一界。<a id="a-Oh"></a>右轮在一界。<a id="a-Oi"></a>若置衣车前车后宿。<a id="a-Oj"></a>置衣车后车前宿。<a id="a-Ok"></a>置衣车左车右宿。<a id="a-Ol"></a>置衣车右车左宿。<a id="a-Om"></a>日光未灭去至明相出时。<a id="a-On"></a>尼萨耆。<a id="a-Oo"></a>日光灭已去至明相出时还不犯日光未灭去至明相未出还不犯。<a id="a-Op"></a>是名并界。<a id="a-Oq"></a>聚落界者。<a id="a-Or"></a>若比丘着上下衣入聚落。<a id="a-Os"></a>有主人语比丘言。<a id="a-Ot"></a>我今夜欲供养形像作福德。<a id="a-Ou"></a>比丘当助。<a id="a-Ov"></a>我料理之。<a id="a-Ow"></a>是比丘即助庄严形像。<a id="a-Ox"></a>悬缯花盖敷置床座。<a id="a-Oy"></a>至日没时比丘报主人言。<a id="a-Oz"></a>日暮还精舍。<a id="a-P0"></a>是主人殷勤留比丘宿。<a id="a-P1"></a>若彼住处诸比丘有长衣者。<a id="a-P2"></a>应暂借受持。<a id="a-P3"></a>若无者随近有诸比丘住处者。<a id="a-P4"></a>应从彼借。<a id="a-P5"></a>若无比丘。<a id="a-P6"></a>有比丘尼住处者。<a id="a-P7"></a>亦从彼借。<a id="a-P8"></a>若无者是处俗人。<a id="a-P9"></a>若有衣被者应从借作净安施纽。<a id="a-PA"></a>然后受持。<a id="a-PB"></a>若无是事后夜分城门开者。<a id="a-PC"></a>当疾还寺。<a id="a-PD"></a>莫踰城出到精舍门。<a id="a-PE"></a>犹未开者当索开门。<a id="a-PF"></a>若不得开者。<a id="a-PG"></a>应住门屋底。<a id="a-PH"></a>若无门屋者。<a id="a-PI"></a>应内手着孔中。<a id="a-PJ"></a>孔有二种。<a id="a-PK"></a>若门孔若水渎孔。<a id="a-PL"></a>若门无孔者。<a id="a-PM"></a>于水渎孔中。<a id="a-PN"></a>若内手若内脚。<a id="a-PO"></a>莫先内手脚。<a id="a-PP"></a>脱有蛇蝮应先以杖惊之。<a id="a-PQ"></a>然后内手与衣合。<a id="a-PR"></a>若无水渎者。<a id="a-PS"></a>应踰垣墙入。<a id="a-PT"></a>应作相令内人识。<a id="a-PU"></a>莫令内人疑是贼相惊动也。<a id="a-PV"></a>若不得入者。<a id="a-PW"></a>当疾舍衣。<a id="a-PX"></a>宁无衣犯越比尼罪。<a id="a-PY"></a>以轻易重故。<a id="a-PZ"></a>若比丘于精舍内浣衣。<a id="a-Pa"></a>悬当垣墙上晒。<a id="a-Pb"></a>若夜风吹出垂着垣墙外者。<a id="a-Pc"></a>犯尼萨耆。<a id="a-Pd"></a>在内者不犯。<a id="a-Pe"></a>以不可截故尽应舍。<a id="a-Pf"></a>若比丘于精舍外脱衣。<a id="a-Pg"></a>热作忘衣在外。<a id="a-Ph"></a>夜忆即出求之不见。<a id="a-Pi"></a>晨朝出看见衣去。<a id="a-Pj"></a>夜行迹二十五肘内者不犯。<a id="a-Pk"></a>二十五肘外者。<a id="a-Pl"></a>尼萨耆。<a id="a-Pm"></a>是名聚落界。</p>
  <p id="aPn">七庵婆罗树界者。<a id="a-Po"></a>佛在舍卫城。<a id="a-Pp"></a>时有一婆罗门。<a id="a-Pq"></a>能种庵婆罗树。<a id="a-Pr"></a>是婆罗门闻沙门瞿昙在舍卫城。<a id="a-Ps"></a>具足一切知见。<a id="a-Pt"></a>有所问者皆能记说。<a id="a-Pu"></a>作是思惟。<a id="a-Pv"></a>我今当往问种庵婆罗树法。<a id="a-Pw"></a>云何种庵婆罗树。<a id="a-Px"></a>能使根茎坚固枝叶茂盛。<a id="a-Py"></a>花果成就扶疏生长。<a id="a-Pz"></a>不相妨碍。<a id="a-Q0"></a>作是念已。<a id="a-Q1"></a>诣世尊所。<a id="a-Q2"></a>共相问讯已。<a id="a-Q3"></a>于一面坐。<a id="a-Q4"></a>白世尊言。<a id="a-Q5"></a>沙门瞿昙。<a id="a-Q6"></a>云何方便种庵婆罗树。<a id="a-Q7"></a>能使根茎坚固枝叶茂盛。<a id="a-Q8"></a>花果成就扶疏生长。<a id="a-Q9"></a>不相妨碍。<a id="a-QA"></a>时世尊告婆罗门言。<a id="a-QB"></a>以五肘弓量七弓种一树。<a id="a-QC"></a>如是种者。<a id="a-QD"></a>能令彼树根茎坚固枝叶茂盛。<a id="a-QE"></a>花果成就扶疏生长。<a id="a-QF"></a>各各不相妨碍。<a id="a-QG"></a>时婆罗门欢喜。<a id="a-QH"></a>便作是言。<a id="a-QI"></a>善哉。<a id="a-QJ"></a>沙门瞿昙。<a id="a-QK"></a>知种殖法。<a id="a-QL"></a>真一切智。<a id="a-QM"></a>从坐起而去。<a id="a-QN"></a>婆罗门去不久佛告诸比丘。<a id="a-QO"></a>是婆罗门今大有所失。<a id="a-QP"></a>应问者不问。<a id="a-QQ"></a>不应问者问。<a id="a-QR"></a>若彼问苦习义者。<a id="a-QS"></a>可得道迹。<a id="a-QT"></a>虽然彼婆罗门今于我所发欢喜心。<a id="a-QU"></a>亦为大有所得。<a id="a-QV"></a>尔时优波离知时而白佛言。<a id="a-QW"></a>世尊。<a id="a-QX"></a>已闻庵婆罗树分齐。<a id="a-QY"></a>今复请问。<a id="a-QZ"></a>若有处所城邑聚落界分。<a id="a-Qa"></a>不可知者。<a id="a-Qb"></a>若欲羯磨应齐几许。<a id="a-Qc"></a>名为善作羯磨。<a id="a-Qd"></a>使令异众僧各各相见而得成就羯磨。<a id="a-Qe"></a>不犯别众耶。<a id="a-Qf"></a>佛告优波离。<a id="a-Qg"></a>五肘弓量七弓种一庵婆罗树。<a id="a-Qh"></a>齐七庵婆罗树。<a id="a-Qi"></a>相去尔所作羯磨者。<a id="a-Qj"></a>名善作羯磨。<a id="a-Qk"></a>虽异众相见而无别众之罪。<a id="a-Ql"></a>是名为七庵婆罗树界。<a id="a-Qm"></a>若比丘离衣宿已。<a id="a-Qn"></a>应白持律能羯磨者。<a id="a-Qo"></a>言长老我与是衣别宿。<a id="a-Qp"></a>应舍长老为我作羯磨。<a id="a-Qq"></a>羯磨法如上。<a id="a-Qr"></a>过十日衣中说。<a id="a-Qs"></a>是故说。<a id="a-Qt"></a>若比丘衣已竟。<a id="a-Qu"></a>迦絺那衣已舍若三衣中若离一一衣。<a id="a-Qv"></a>余处宿。<a id="a-Qw"></a>除僧羯磨。<a id="a-Qx"></a>尼萨耆波夜提。</p>
  <p id="aQy">佛住舍卫城。<a id="a-Qz"></a>广说如上。<a id="a-R0"></a>尔时尊者阿那律于阿耆罗河边住。<a id="a-R1"></a>得一小段衣。<a id="a-R2"></a>与众多比丘俱。<a id="a-R3"></a>诣阿耆罗河边水洒引令长广。<a id="a-R4"></a>尔时世尊于自住处没。<a id="a-R5"></a>当阿耆罗河边现。<a id="a-R6"></a>知而故问阿那律。<a id="a-R7"></a>汝作何等。<a id="a-R8"></a>答言。<a id="a-R9"></a>世尊。<a id="a-RA"></a>得一小段衣。<a id="a-RB"></a>尺量不足。<a id="a-RC"></a>欲引令长广。<a id="a-RD"></a>佛语阿那律。<a id="a-RE"></a>汝颇有更得衣望处不。<a id="a-RF"></a>答言有。<a id="a-RG"></a>世尊问何时可得。<a id="a-RH"></a>答言。<a id="a-RI"></a>一月佛言从今日听不足衣有衣望处者。<a id="a-RJ"></a>停至一月为满足故。<a id="a-RK"></a>佛告诸比丘。<a id="a-RL"></a>依止舍卫城比丘尽集。<a id="a-RM"></a>乃至已闻者当重闻。<a id="a-RN"></a>若比丘衣已竟。<a id="a-RO"></a>迦絺那衣已舍。<a id="a-RP"></a>若得非时衣。<a id="a-RQ"></a>比丘须衣应取。<a id="a-RR"></a>疾作衣受。<a id="a-RS"></a>若不足者有望处为满故。<a id="a-RT"></a>听一月畜。<a id="a-RU"></a>若过畜者。<a id="a-RV"></a>足不足尼萨耆波夜提。<a id="a-RW"></a>衣竟者。<a id="a-RX"></a>三衣已成。<a id="a-RY"></a>亦名衣竟。<a id="a-RZ"></a>不受迦絺那衣。<a id="a-Ra"></a>亦名衣竟。<a id="a-Rb"></a>已舍迦絺那衣。<a id="a-Rc"></a>亦名衣竟。<a id="a-Rd"></a>浣染竟亦名衣竟。<a id="a-Re"></a>已舍迦絺那衣者。<a id="a-Rf"></a>有十事舍如上说。<a id="a-Rg"></a>得者。<a id="a-Rh"></a>若男若女在家出家人边得衣也。<a id="a-Ri"></a>非时者。<a id="a-Rj"></a>若受迦絺那衣。<a id="a-Rk"></a>有七月名非时。<a id="a-Rl"></a>若不受迦絺那衣者。<a id="a-Rm"></a>有十一月是名非时于此非时中得衣。<a id="a-Rn"></a>是名非时衣。<a id="a-Ro"></a>衣者。<a id="a-Rp"></a>如上说。<a id="a-Rq"></a>须者。<a id="a-Rr"></a>是比丘实须衣也。<a id="a-Rs"></a>即取疾成受持作而少不足者。<a id="a-Rt"></a>停至一月一月者三十日。<a id="a-Ru"></a>齐是应畜。<a id="a-Rv"></a>为求满足故。<a id="a-Rw"></a>有望者是比丘实闻有得衣处。<a id="a-Rx"></a>待令满足。<a id="a-Ry"></a>得至一月畜。<a id="a-Rz"></a>过是一月畜者。<a id="a-S0"></a>尼萨耆波夜提。<a id="a-S1"></a>尼萨耆波夜提者。<a id="a-S2"></a>是衣应僧中舍。<a id="a-S3"></a>波夜提忏悔不舍而悔。<a id="a-S4"></a>犯越比尼罪。<a id="a-S5"></a>波夜提者。<a id="a-S6"></a>如上说。<a id="a-S7"></a>若比丘前十日得有望衣无望。<a id="a-S8"></a>衣微小望。<a id="a-S9"></a>衣无力望。<a id="a-SA"></a>羸望。<a id="a-SB"></a>因生望。<a id="a-SC"></a>断望。<a id="a-SD"></a>更起余望。<a id="a-SE"></a>此皆无事停。<a id="a-SF"></a>若得此衣满足已半作净。<a id="a-SG"></a>半不作净。<a id="a-SH"></a>是中作净者。<a id="a-SI"></a>名善作净。<a id="a-SJ"></a>不作净者。<a id="a-SK"></a>过十日尼萨耆。<a id="a-SL"></a>若比丘于前十日中。<a id="a-SM"></a>若得居士衣。<a id="a-SN"></a>若粪扫衣。<a id="a-SO"></a>不自作不教作。<a id="a-SP"></a>不受持不作净。<a id="a-SQ"></a>彼衣若作。<a id="a-SR"></a>若不作。<a id="a-SS"></a>衣及衣余前十日过。<a id="a-ST"></a>尼萨耆。<a id="a-SU"></a>若比丘前十日中得衣。<a id="a-SV"></a>若故衣若纳衣。<a id="a-SW"></a>是比丘得已。<a id="a-SX"></a>不自作不教作。<a id="a-SY"></a>乃至过前十日者。<a id="a-SZ"></a>尼萨耆。<a id="a-Sa"></a>若比丘中十日中得衣。<a id="a-Sb"></a>若以染净。<a id="a-Sc"></a>若未净。<a id="a-Sd"></a>是比丘得是衣。<a id="a-Se"></a>不自作不教作。<a id="a-Sf"></a>不受持不作净。<a id="a-Sg"></a>彼若作衣。<a id="a-Sh"></a>若不作衣及衣。<a id="a-Si"></a>余中十日过。<a id="a-Sj"></a>尼萨耆。<a id="a-Sk"></a>若比丘中十日得衣。<a id="a-Sl"></a>若得应法衣。<a id="a-Sm"></a>不应法衣。<a id="a-Sn"></a>取已不自作不教作。<a id="a-So"></a>乃至过中十日。<a id="a-Sp"></a>尼萨耆。<a id="a-Sq"></a>若比丘后十日中得衣。<a id="a-Sr"></a>应作一衣而欲作二衣。<a id="a-Ss"></a>余比丘语是比丘言。<a id="a-St"></a>长老是先欲作一衣。<a id="a-Su"></a>今何故作二衣。<a id="a-Sv"></a>今应如先作一衣。<a id="a-Sw"></a>是比丘得衣已。<a id="a-Sx"></a>不自作不教作。<a id="a-Sy"></a>乃至过后十日。<a id="a-Sz"></a>尼萨耆。<a id="a-T0"></a>若比丘后十日中得衣。<a id="a-T1"></a>欲作小割截衣。<a id="a-T2"></a>而作大割截衣。<a id="a-T3"></a>余比丘语是比丘言。<a id="a-T4"></a>长老。<a id="a-T5"></a>本欲作小割截衣。<a id="a-T6"></a>今何以作大割截衣。<a id="a-T7"></a>应如本作。<a id="a-T8"></a>是比丘得衣。<a id="a-T9"></a>不自作不教作。<a id="a-TA"></a>不受持不作净若作若不作。<a id="a-TB"></a>衣及衣余过后十日。<a id="a-TC"></a>尼萨耆。<a id="a-TD"></a>若比丘前十日得衣。<a id="a-TE"></a>应即前十日作中十日得衣。<a id="a-TF"></a>应即中十日作。<a id="a-TG"></a>后十日得衣。<a id="a-TH"></a>应即后十日作。<a id="a-TI"></a>若比丘前十日。<a id="a-TJ"></a>五日已过得望衣。<a id="a-TK"></a>前十日中后五日中十日前五日。<a id="a-TL"></a>此十日应作衣。<a id="a-TM"></a>若比丘中十日前五日已过得望衣。<a id="a-TN"></a>应中十日。<a id="a-TO"></a>后五日后十日前五日。<a id="a-TP"></a>此十日应作衣。<a id="a-TQ"></a>若比丘后十日前五日。<a id="a-TR"></a>已过得望衣。<a id="a-TS"></a>即应此五日中应作衣。<a id="a-TT"></a>若比丘后十日中。<a id="a-TU"></a>六日已过得望衣。<a id="a-TV"></a>应四日中作。<a id="a-TW"></a>七日已过得衣。<a id="a-TX"></a>三日应作。<a id="a-TY"></a>八日已过得衣。<a id="a-TZ"></a>二日应作。<a id="a-Ta"></a>九日已过得衣。<a id="a-Tb"></a>一日应作。<a id="a-Tc"></a>十日得衣即日应作。<a id="a-Td"></a>作衣时应余人相助。<a id="a-Te"></a>浣染牵截絣篸却刺。<a id="a-Tf"></a>刺横刺长。<a id="a-Tg"></a>刺缘施纽煮染。<a id="a-Th"></a>染衣作净已受持。<a id="a-Ti"></a>若一日恐不竟者。<a id="a-Tj"></a>粗行隐令竟受持后更细刺。<a id="a-Tk"></a>是故世尊说。<a id="a-Tl"></a>若比丘衣已竟。<a id="a-Tm"></a>迦絺那衣已舍。<a id="a-Tn"></a>乃至足不足。<a id="a-To"></a>尼萨耆波夜提。</p>
  <p id="aTp">佛住舍卫城。<a id="a-Tq"></a>广说如上。<a id="a-Tr"></a>优钵罗比丘尼因缘应广说。<a id="a-Ts"></a>时优钵罗比丘尼。<a id="a-Tt"></a>以僧祇支与尊者。<a id="a-Tu"></a>阿难陀。<a id="a-Tv"></a>是衣垢腻不净。<a id="a-Tw"></a>阿难陀持是衣。<a id="a-Tx"></a>泥涂日中晒。<a id="a-Ty"></a>佛知而故问。<a id="a-Tz"></a>阿难陀。<a id="a-U0"></a>汝作何等。<a id="a-U1"></a>答言。<a id="a-U2"></a>世尊。<a id="a-U3"></a>是优钵罗比丘尼与我此僧祇支垢腻不净。<a id="a-U4"></a>涂泥而晒佛问阿难陀。<a id="a-U5"></a>汝与直贸易不。<a id="a-U6"></a>答言。<a id="a-U7"></a>不与世尊。<a id="a-U8"></a>佛告阿难陀。<a id="a-U9"></a>应当与贸易。<a id="a-UA"></a>母人少利。<a id="a-UB"></a>阿难陀不欲与。<a id="a-UC"></a>佛语阿难陀。<a id="a-UD"></a>何以不与。<a id="a-UE"></a>阿难陀白佛。<a id="a-UF"></a>与何物。<a id="a-UG"></a>佛语阿难陀。<a id="a-UH"></a>王波斯匿所施劫贝。<a id="a-UI"></a>长十六肘广八肘者与之。<a id="a-UJ"></a>阿难陀犹故不与。<a id="a-UK"></a>如劫贝契经广说。</p>
  <p id="aUL">复次佛住舍卫城。<a id="a-UM"></a>广说如上。<a id="a-UN"></a>时善生比丘尼将徒众皆着弊坏衣。<a id="a-UO"></a>礼世尊足。<a id="a-UP"></a>佛知而故问。<a id="a-UQ"></a>诸比丘。<a id="a-UR"></a>此何等比丘尼。<a id="a-US"></a>着弊坏衣而来诣我。<a id="a-UT"></a>诸比丘白佛言。<a id="a-UU"></a>世尊。<a id="a-UV"></a>此是善生比丘尼。<a id="a-UW"></a>佛问诸比丘。<a id="a-UX"></a>是善生比丘尼为得衣故不着。<a id="a-UY"></a>为无衣耶。<a id="a-UZ"></a>诸比丘言。<a id="a-Ua"></a>但得已持与优陀夷。</p>
  <p id="aUb">复次佛住舍卫城。<a id="a-Uc"></a>广说如上。<a id="a-Ud"></a>时偷兰难陀比丘尼将徒众。<a id="a-Ue"></a>皆着弊坏衣来诣世尊。<a id="a-Uf"></a>头面礼足。<a id="a-Ug"></a>佛知而故问诸比丘。<a id="a-Uh"></a>此何等比丘尼。<a id="a-Ui"></a>着弊坏衣而来诣我。<a id="a-Uj"></a>诸比丘白佛言。<a id="a-Uk"></a>世尊。<a id="a-Ul"></a>此是偷兰难陀比丘尼。<a id="a-Um"></a>佛问诸比丘。<a id="a-Un"></a>是偷兰难陀比丘尼。<a id="a-Uo"></a>为得衣故不着。<a id="a-Up"></a>为不得衣故不着。<a id="a-Uq"></a>诸比丘言。<a id="a-Ur"></a>但得已持施阿难陀。</p>
  <p id="aUs">复次佛住舍卫城。<a id="a-Ut"></a>广说如上。<a id="a-Uu"></a>时苏毗提比丘尼将徒众。<a id="a-Uv"></a>皆着弊坏衣来诣世尊头面礼足。<a id="a-Uw"></a>佛知而故问诸比丘。<a id="a-Ux"></a>此何等比丘尼着弊坏衣而来诣我。<a id="a-Uy"></a>诸比丘白佛言。<a id="a-Uz"></a>世尊。<a id="a-V0"></a>此是苏毗提比丘尼。<a id="a-V1"></a>佛问诸比丘。<a id="a-V2"></a>是苏毗提比丘尼为得衣不着。<a id="a-V3"></a>为不得衣耶。<a id="a-V4"></a>诸比丘言。<a id="a-V5"></a>但得已持施善解比丘。</p>
  <p id="aV6">复次佛住舍卫城。<a id="a-V7"></a>广说如上。<a id="a-V8"></a>有失利摩比丘尼将徒众。<a id="a-V9"></a>皆着弊坏衣来诣世尊。<a id="a-VA"></a>头面礼足。<a id="a-VB"></a>佛知而故问诸比丘。<a id="a-VC"></a>此何等比丘尼。<a id="a-VD"></a>着弊坏衣来诣我所。<a id="a-VE"></a>诸比丘白佛言。<a id="a-VF"></a>世尊。<a id="a-VG"></a>此是失利摩比丘尼。<a id="a-VH"></a>佛问诸比丘。<a id="a-VI"></a>是失利摩比丘尼为得衣不着。<a id="a-VJ"></a>为不得衣耶。<a id="a-VK"></a>诸比丘言。<a id="a-VL"></a>但得已持施僧。<a id="a-VM"></a>佛问诸比丘。<a id="a-VN"></a>若亲里比丘尼着如是弊坏衣者。<a id="a-VO"></a>是亲里比丘应取彼衣不。<a id="a-VP"></a>答言。<a id="a-VQ"></a>不取。<a id="a-VR"></a>世尊复问。<a id="a-VS"></a>若亲里比丘尼自衣弊坏。<a id="a-VT"></a>持衣物与亲里比丘不。<a id="a-VU"></a>答言。<a id="a-VV"></a>不也世尊。<a id="a-VW"></a>佛言。<a id="a-VX"></a>是故比丘不应从非亲里比丘尼边取衣。<a id="a-VY"></a>除贸易。<a id="a-VZ"></a>佛告诸比丘。<a id="a-Va"></a>依止舍卫城比丘。<a id="a-Vb"></a>皆悉令集。<a id="a-Vc"></a>以十利故。<a id="a-Vd"></a>为诸比丘制戒。<a id="a-Ve"></a>乃至已闻者当重闻。<a id="a-Vf"></a>若比丘从非亲里比丘尼取衣。<a id="a-Vg"></a>除贸易。<a id="a-Vh"></a>尼萨耆波夜提。<a id="a-Vi"></a>比丘者如上说。<a id="a-Vj"></a>非亲里比丘尼者。<a id="a-Vk"></a>非父亲相续。<a id="a-Vl"></a>非母亲相续。<a id="a-Vm"></a>是名非亲里比丘尼。<a id="a-Vn"></a>一亲里多非亲里多。<a id="a-Vo"></a>亲里一非亲里。<a id="a-Vp"></a>沙弥尼亲里。<a id="a-Vq"></a>比丘尼非亲里。<a id="a-Vr"></a>沙弥尼非亲里。<a id="a-Vs"></a>比丘尼亲里。<a id="a-Vt"></a>是中得衣犯。<a id="a-Vu"></a>离此二众无罪。<a id="a-Vv"></a>衣者。<a id="a-Vw"></a>钦婆罗衣。<a id="a-Vx"></a>劫贝衣。<a id="a-Vy"></a>憍舍耶衣。<a id="a-Vz"></a>刍摩衣。<a id="a-W0"></a>舍那衣。<a id="a-W1"></a>麻衣。<a id="a-W2"></a>躯物提衣。<a id="a-W3"></a>取者。<a id="a-W4"></a>受彼施也。<a id="a-W5"></a>除贸易者。<a id="a-W6"></a>佛说若贸易无罪。<a id="a-W7"></a>尼萨耆波夜提者。<a id="a-W8"></a>是衣应僧中舍。<a id="a-W9"></a>波夜提忏悔。<a id="a-WA"></a>不舍衣而悔者。<a id="a-WB"></a>得越比尼罪。<a id="a-WC"></a>波夜提者如上说。<a id="a-WD"></a>非亲里比丘尼。<a id="a-WE"></a>自与使受。<a id="a-WF"></a>使与自受。<a id="a-WG"></a>自与自受。<a id="a-WH"></a>使与使受。<a id="a-WI"></a>自与使受者。<a id="a-WJ"></a>比丘尼自手与衣比丘。<a id="a-WK"></a>遣使受使与自受者。<a id="a-WL"></a>比丘尼遣使持衣与比丘。<a id="a-WM"></a>比丘自受自与。<a id="a-WN"></a>自受者。<a id="a-WO"></a>比丘尼自与衣。<a id="a-WP"></a>比丘自受。<a id="a-WQ"></a>使与使受者。<a id="a-WR"></a>比丘尼遣使持衣与比丘。<a id="a-WS"></a>比丘遣使受。<a id="a-WT"></a>若比丘从非亲里比丘尼取衣。<a id="a-WU"></a>许贸易不与。<a id="a-WV"></a>不教与。<a id="a-WW"></a>不自语不教人语。<a id="a-WX"></a>还本衣截本衣。<a id="a-WY"></a>减与与异物离见闻处离界。<a id="a-WZ"></a>是比丘得波夜提罪。<a id="a-Wa"></a>不与者。<a id="a-Wb"></a>自不与。<a id="a-Wc"></a>不教与者。<a id="a-Wd"></a>不教他人与。<a id="a-We"></a>不自语者。<a id="a-Wf"></a>不自语比丘尼言。<a id="a-Wg"></a>后尔许时当与汝衣。<a id="a-Wh"></a>不教语者。<a id="a-Wi"></a>不使他人语。<a id="a-Wj"></a>比丘尼言。<a id="a-Wk"></a>后尔许时当与汝衣。<a id="a-Wl"></a>还本衣者。<a id="a-Wm"></a>还比丘尼先衣。<a id="a-Wn"></a>是不应与。<a id="a-Wo"></a>应与余衣。<a id="a-Wp"></a>截者。<a id="a-Wq"></a>截本衣还彼。<a id="a-Wr"></a>是不名贸。<a id="a-Ws"></a>减与者。<a id="a-Wt"></a>得彼全衣已。<a id="a-Wu"></a>与减小衣。<a id="a-Wv"></a>是不名与。<a id="a-Ww"></a>应与全足衣。<a id="a-Wx"></a>与异物者。<a id="a-Wy"></a>取彼衣已与钵。<a id="a-Wz"></a>若小钵若键镃。<a id="a-X0"></a>若以饮食及余物与。<a id="a-X1"></a>是不名贸。<a id="a-X2"></a>应与衣也。<a id="a-X3"></a>离见闻处者。<a id="a-X4"></a>若比丘取非亲里比丘尼衣已不与直。<a id="a-X5"></a>不教与。<a id="a-X6"></a>不自语不教语。<a id="a-X7"></a>舍去离见闻处。<a id="a-X8"></a>波夜提罪。<a id="a-X9"></a>离界者。<a id="a-XA"></a>若比丘取非亲里比丘尼衣已不与直。<a id="a-XB"></a>不自与不教与。<a id="a-XC"></a>不自语不教语。<a id="a-XD"></a>舍去出界二十五肘。<a id="a-XE"></a>波夜提。<a id="a-XF"></a>若比丘取非亲里比丘尼衣已不与直。<a id="a-XG"></a>不自与不教与。<a id="a-XH"></a>不自语不教语。<a id="a-XI"></a>若坐若卧。<a id="a-XJ"></a>若入定。<a id="a-XK"></a>皆得波夜提罪。<a id="a-XL"></a>若非亲里比丘尼。<a id="a-XM"></a>与知识沙弥衣。<a id="a-XN"></a>作是言。<a id="a-XO"></a>沙弥。<a id="a-XP"></a>我与汝是衣。<a id="a-XQ"></a>汝持是衣。<a id="a-XR"></a>与某甲比丘。<a id="a-XS"></a>可得福德。<a id="a-XT"></a>比丘取者。<a id="a-XU"></a>无罪。<a id="a-XV"></a>如是沙弥尼式叉摩尼优婆塞。<a id="a-XW"></a>乃至诸优婆夷言。<a id="a-XX"></a>我与汝此衣。<a id="a-XY"></a>汝持此衣施与尊者某甲比丘。<a id="a-XZ"></a>可得功德。<a id="a-Xa"></a>比丘取者无罪。<a id="a-Xb"></a>若比丘尼语比丘言。<a id="a-Xc"></a>借尊者此衣。<a id="a-Xd"></a>随意着。<a id="a-Xe"></a>比丘得着。<a id="a-Xf"></a>乃至破还无罪。<a id="a-Xg"></a>若众多比丘尼与一比丘衣。<a id="a-Xh"></a>是一比丘应各各与众多比丘尼贸衣亦得以一衣与众多比丘尼。<a id="a-Xi"></a>语言。<a id="a-Xj"></a>姊妹。<a id="a-Xk"></a>通贸衣。<a id="a-Xl"></a>一比丘尼若别与众多比丘衣。<a id="a-Xm"></a>众多比丘应各各别与一比丘尼贸易衣。<a id="a-Xn"></a>亦得共与一衣语言。<a id="a-Xo"></a>姊妹。<a id="a-Xp"></a>此衣通贸衣。<a id="a-Xq"></a>若众多比丘尼。<a id="a-Xr"></a>与众多比丘衣。<a id="a-Xs"></a>众多比丘应还与众多比丘尼贸衣。<a id="a-Xt"></a>若一比丘尼与一比丘衣。<a id="a-Xu"></a>一比丘应还与一比丘尼贸衣。<a id="a-Xv"></a>若比丘尼与比丘。<a id="a-Xw"></a>若钵若小钵。<a id="a-Xx"></a>若键镃若饮食。<a id="a-Xy"></a>及余小小物尽得取无罪。<a id="a-Xz"></a>是故说。<a id="a-Y0"></a>若比丘从非亲里比丘尼取衣。<a id="a-Y1"></a>除贸易。<a id="a-Y2"></a>尼萨耆波夜提。</p>
 </body>
</html>