<!doctype html>
<html id="z3IBV32ou" data-ver="2221">
 <head>
  <meta charset="utf-8">
  <meta author="佛陀跋陀罗">
  <meta author="法显">
  <meta library="龙藏">
  <meta catalog="小乘律">
  <meta period="东晋">
 </head>
 <body>
  <h1 id="a1">摩诃僧祇律卷第十九</h1>
  <p id="a2">佛住舍卫城。<a id="a-3"></a>广说如上。<a id="a-4"></a>尔时优波难陀语兄难陀。<a id="a-5"></a>共行弟子作如是言。<a id="a-6"></a>阿浮婆共汝入聚落。<a id="a-7"></a>彼间当与汝饮食。<a id="a-8"></a>我若彼作非威仪事。<a id="a-9"></a>汝当覆藏。<a id="a-A"></a>莫向人说。<a id="a-B"></a>我是汝叔父。<a id="a-C"></a>我亦覆汝和上罪。<a id="a-D"></a>答言。<a id="a-E"></a>正使我父祖翁及和上有罪。<a id="a-F"></a>尚不覆藏。<a id="a-G"></a>况复叔父汝自可覆藏我和尚罪我终不能覆藏汝罪。<a id="a-H"></a>优波难陀闻是语已。<a id="a-I"></a>即作是念。<a id="a-J"></a>今日当令汝得苦恼事。<a id="a-K"></a>即共入城。<a id="a-L"></a>到长者家。<a id="a-M"></a>檀越见已。<a id="a-N"></a>欢喜问讯。<a id="a-O"></a>即请留食。<a id="a-P"></a>优波难陀复作是念。<a id="a-Q"></a>我当观望。<a id="a-R"></a>日时欲至遣还精舍。<a id="a-S"></a>令不及众食。<a id="a-T"></a>复失此供。<a id="a-U"></a>进退失食时足得苦恼。<a id="a-V"></a>作是念已。<a id="a-W"></a>时至即遣彼还恐失食。<a id="a-X"></a>故并看日时。<a id="a-Y"></a>疾疾而还众食已讫。<a id="a-Z"></a>出祇洹门间。<a id="a-a"></a>傍佯经行。<a id="a-b"></a>遥见彼来。<a id="a-c"></a>口唇干燥。<a id="a-d"></a>似未得食即戏调言。<a id="a-e"></a>汝朝随教化比丘入城。<a id="a-f"></a>得何等种种美食。<a id="a-g"></a>答言。<a id="a-h"></a>唯有苦恼。<a id="a-i"></a>何处得食。<a id="a-j"></a>诸比丘闻已。<a id="a-k"></a>以是因缘。<a id="a-l"></a>往白世尊。<a id="a-m"></a>佛言。<a id="a-n"></a>呼优波难陀来。<a id="a-o"></a>来已佛具问上事。<a id="a-p"></a>汝实尔不。<a id="a-q"></a>答言。<a id="a-r"></a>实尔。<a id="a-s"></a>佛言。<a id="a-t"></a>此是恶事非法非律。<a id="a-u"></a>非如佛教。<a id="a-v"></a>不可以是长养善法。<a id="a-w"></a>从今日后知比丘粗罪。<a id="a-x"></a>不得覆藏。<a id="a-y"></a>佛告诸比丘。<a id="a-z"></a>依止舍卫城住者。<a id="a-10"></a>皆悉令集。<a id="a-11"></a>以十利故。<a id="a-12"></a>为诸比丘制戒。<a id="a-13"></a>乃至已闻者。<a id="a-14"></a>当重闻。<a id="a-15"></a>若比丘知他比丘犯粗罪覆藏者波夜提。<a id="a-16"></a>比丘者如上说。<a id="a-17"></a>知者。<a id="a-18"></a>若自知。<a id="a-19"></a>若从他闻粗罪者。<a id="a-1A"></a>四波罗夷。<a id="a-1B"></a>十三僧伽婆尸沙。<a id="a-1C"></a>是名粗罪。<a id="a-1D"></a>覆藏者。<a id="a-1E"></a>不欲令他知。<a id="a-1F"></a>波夜提者。<a id="a-1G"></a>如上说。<a id="a-1H"></a>比丘见他犯粗恶罪。<a id="a-1I"></a>不得覆藏。<a id="a-1J"></a>覆藏者。<a id="a-1K"></a>波夜提应向人说。<a id="a-1L"></a>说时不得辄向人说。<a id="a-1M"></a>当向善比丘说。<a id="a-1N"></a>若同和上阿阇梨。<a id="a-1O"></a>若彼犯罪比丘凶暴。<a id="a-1P"></a>若依王力大臣力凶恶人力。<a id="a-1Q"></a>或起夺命因缘毁伤梵行者。<a id="a-1R"></a>应作是念。<a id="a-1S"></a>彼罪行业必自有报。<a id="a-1T"></a>彼自应知。<a id="a-1U"></a>喻如失火。<a id="a-1V"></a>但自救身焉知余事。<a id="a-1W"></a>尔时但护根相应无罪。<a id="a-1X"></a>若比丘知他比丘犯四事十三僧伽婆尸沙。<a id="a-1Y"></a>若一一覆藏者。<a id="a-1Z"></a>波夜提三十尼萨耆。<a id="a-1a"></a>九十二波夜提。<a id="a-1b"></a>若一一覆藏者。<a id="a-1c"></a>越毗尼罪。<a id="a-1d"></a>四波罗提提舍尼众学法。<a id="a-1e"></a>一一覆藏者。<a id="a-1f"></a>越毗尼心悔。<a id="a-1g"></a>若覆藏比丘尼八波罗夷。<a id="a-1h"></a>十九僧伽婆尸沙。<a id="a-1i"></a>一一覆藏者。<a id="a-1j"></a>偷兰遮三十尼萨耆。<a id="a-1k"></a>百四十一波夜提。<a id="a-1l"></a>若一一覆藏者。<a id="a-1m"></a>越毗尼罪。<a id="a-1n"></a>八波罗提提舍尼众学法。<a id="a-1o"></a>若一一覆藏者。<a id="a-1p"></a>越毗尼心悔。<a id="a-1q"></a>式叉摩尼十八行法。<a id="a-1r"></a>更受学法。<a id="a-1s"></a>若一一覆藏者。<a id="a-1t"></a>越毗尼罪。<a id="a-1u"></a>沙弥沙弥尼十戒。<a id="a-1v"></a>若一一覆藏更与出家法越毗尼罪。<a id="a-1w"></a>下至俗人五戒。<a id="a-1x"></a>若一一覆藏者。<a id="a-1y"></a>越毗尼心悔是故说。</p>
  <p id="a1z">虫水及无衣　　淫处屏处坐</p>
  <p id="a20">往观三军阵　　打掌刀覆藏</p>
  <p id="a21">第六跋渠竟</p>
  <p id="a22">佛住毗舍离。<a id="a-23"></a>广说如上。<a id="a-24"></a>尔时有人着铠持弓箭。<a id="a-25"></a>入精舍中。<a id="a-26"></a>脱铠放仗止息树下。<a id="a-27"></a>精舍中庭前沙地有众鸽鸟。<a id="a-28"></a>在中戏食。<a id="a-29"></a>时尊者优陀夷见鸟已。<a id="a-2A"></a>即语长寿。<a id="a-2B"></a>借我弓箭试我手看。<a id="a-2C"></a>答言。<a id="a-2D"></a>可尔。<a id="a-2E"></a>即捉弓并注五箭。<a id="a-2F"></a>挽弓放发射杀五鸽。<a id="a-2G"></a>即取搣毛以木贯之。<a id="a-2H"></a>持授世尊。<a id="a-2I"></a>此是鸟肉。<a id="a-2J"></a>佛言。<a id="a-2K"></a>何处得。<a id="a-2L"></a>答言。<a id="a-2M"></a>有人着铠持弓箭至精舍庭前。<a id="a-2N"></a>止息树下。<a id="a-2O"></a>从借弓箭。<a id="a-2P"></a>试手射鸟。<a id="a-2Q"></a>本习射法犹故不失。<a id="a-2R"></a>佛言。<a id="a-2S"></a>痴人。<a id="a-2T"></a>此是恶法。<a id="a-2U"></a>应早舍弃。<a id="a-2V"></a>方言本习手犹故在。<a id="a-2W"></a>汝常不闻。<a id="a-2X"></a>我以无量方便。<a id="a-2Y"></a>毁訾杀生。<a id="a-2Z"></a>赞叹不杀。<a id="a-2a"></a>而今作是恶不善法。<a id="a-2b"></a>此非法非律。<a id="a-2c"></a>非如佛教。<a id="a-2d"></a>不可以是长养善法。<a id="a-2e"></a>诸比丘白佛言。<a id="a-2f"></a>世尊。<a id="a-2g"></a>众生应起慈心救护。<a id="a-2h"></a>云何优陀夷反夺其命而无慈心。<a id="a-2i"></a>佛言。<a id="a-2j"></a>不但今日不起慈心。<a id="a-2k"></a>过去世时已曾如是。<a id="a-2l"></a>如释提桓因本生经中广说。<a id="a-2m"></a>佛告诸比丘。<a id="a-2n"></a>依止毗舍离城住者。<a id="a-2o"></a>皆悉令集。<a id="a-2p"></a>以十利故。<a id="a-2q"></a>与诸比丘制戒。<a id="a-2r"></a>乃至已闻者当重闻。<a id="a-2s"></a>若比丘故夺畜生命波夜提。<a id="a-2t"></a>比丘者。<a id="a-2u"></a>如上说。<a id="a-2v"></a>故者先作方便。<a id="a-2w"></a>夺畜生命者。<a id="a-2x"></a>若身身分身方便。<a id="a-2y"></a>身者一切身。<a id="a-2z"></a>于众生身上跳蹈。<a id="a-30"></a>若堆压欲令彼死。<a id="a-31"></a>死者。<a id="a-32"></a>波夜提。<a id="a-33"></a>身分者。<a id="a-34"></a>欲害众生故。<a id="a-35"></a>若手若脚。<a id="a-36"></a>若膝若肘。<a id="a-37"></a>若齿若爪等一一用杀。<a id="a-38"></a>是名身分。<a id="a-39"></a>身方便者。<a id="a-3A"></a>若手捉杖木瓦石等。<a id="a-3B"></a>若就打若遥掷欲令死。<a id="a-3C"></a>死者。<a id="a-3D"></a>波夜提。<a id="a-3E"></a>波夜提者。<a id="a-3F"></a>如上说。<a id="a-3G"></a>若比丘欲断畜生命。<a id="a-3H"></a>若刀药涂吐下堕胎刀者。<a id="a-3I"></a>大小刀乃至针。<a id="a-3J"></a>若比丘杀心捉刀时。<a id="a-3K"></a>越毗尼心悔。<a id="a-3L"></a>触彼身。<a id="a-3M"></a>越毗尼罪。<a id="a-3N"></a>命根断者。<a id="a-3O"></a>波夜提。<a id="a-3P"></a>是名刀药者。<a id="a-3Q"></a>有三种生合毒生者。<a id="a-3R"></a>如尼楼国土郁阇尼国土。<a id="a-3S"></a>有毒草名迦罗。<a id="a-3T"></a>是名生合者。<a id="a-3U"></a>如猎师合药若根若茎。<a id="a-3V"></a>若叶若花。<a id="a-3W"></a>若果众草和合药。<a id="a-3X"></a>是名合毒者。<a id="a-3Y"></a>蛇毒鼠毒。<a id="a-3Z"></a>狼毒猫毒。<a id="a-3a"></a>狗毒熊罴毒人毒。<a id="a-3b"></a>如是种种若生若合若毒。<a id="a-3c"></a>如是一切是名药。<a id="a-3d"></a>若比丘杀心欲杀畜生合药时。<a id="a-3e"></a>越毗尼心悔。<a id="a-3f"></a>触彼身。<a id="a-3g"></a>越毗尼罪。<a id="a-3h"></a>命根断。<a id="a-3i"></a>波夜提。<a id="a-3j"></a>是名药涂者。<a id="a-3k"></a>若比丘杀心以药欲涂畜生时。<a id="a-3l"></a>作是念。<a id="a-3m"></a>若涂头脚身令枯干死。<a id="a-3n"></a>捉药时越毗尼心悔。<a id="a-3o"></a>触彼身者。<a id="a-3p"></a>越毗尼罪。<a id="a-3q"></a>因是死者。<a id="a-3r"></a>波夜提。<a id="a-3s"></a>是名涂吐者。<a id="a-3t"></a>若比丘杀心合吐药。<a id="a-3u"></a>欲令吐脓血吐肠死合药时。<a id="a-3v"></a>越毗尼心悔。<a id="a-3w"></a>触彼身者。<a id="a-3x"></a>越毗尼罪。<a id="a-3y"></a>因是死者。<a id="a-3z"></a>波夜提。<a id="a-40"></a>是名吐下者。<a id="a-41"></a>若比丘杀心作下药。<a id="a-42"></a>欲令彼下脓血肠肚死。<a id="a-43"></a>作药时越毗尼心悔。<a id="a-44"></a>触彼身。<a id="a-45"></a>越毗尼罪。<a id="a-46"></a>因是死者。<a id="a-47"></a>波夜提。<a id="a-48"></a>堕胎者。<a id="a-49"></a>若比丘杀心欲堕畜生胎作方便时。<a id="a-4A"></a>越毗尼心悔。<a id="a-4B"></a>触彼身越毗尼罪。<a id="a-4C"></a>欲杀母而堕胎者。<a id="a-4D"></a>越毗尼罪。<a id="a-4E"></a>欲杀胎而母死者。<a id="a-4F"></a>越毗尼罪。<a id="a-4G"></a>欲杀母母死者。<a id="a-4H"></a>波夜提。<a id="a-4I"></a>欲杀胎胎死者。<a id="a-4J"></a>亦波夜提。<a id="a-4K"></a>若畜生怀人胎越毗尼罪。<a id="a-4L"></a>是名堕胎行毗陀罗咒。<a id="a-4M"></a>屑末罥弶坑陷道河行者。<a id="a-4N"></a>有畜生。<a id="a-4O"></a>若五若十若二十。<a id="a-4P"></a>作行列行时。<a id="a-4Q"></a>若欲杀前误杀中。<a id="a-4R"></a>欲杀中误杀后。<a id="a-4S"></a>欲杀后误杀中。<a id="a-4T"></a>欲杀中误杀前。<a id="a-4U"></a>皆越毗尼罪。<a id="a-4V"></a>若欲杀前前死。<a id="a-4W"></a>欲杀中中死。<a id="a-4X"></a>欲杀后后死者。<a id="a-4Y"></a>皆波夜提。<a id="a-4Z"></a>若一切无当死者。<a id="a-4a"></a>波夜提。<a id="a-4b"></a>是名行毗陀罗咒者。<a id="a-4c"></a>若比丘为杀畜生。<a id="a-4d"></a>读毗陀罗咒。<a id="a-4e"></a>起死人诵咒时。<a id="a-4f"></a>越毗尼心悔。<a id="a-4g"></a>心惊毛竖。<a id="a-4h"></a>越毗尼罪。<a id="a-4i"></a>因是死者。<a id="a-4j"></a>波夜提。<a id="a-4k"></a>是名毗陀罗咒。<a id="a-4l"></a>屑末者。<a id="a-4m"></a>若比丘为杀畜生故。<a id="a-4n"></a>作屑末坌众生身。<a id="a-4o"></a>欲令干枯死。<a id="a-4p"></a>作方便时。<a id="a-4q"></a>越毗尼心悔。<a id="a-4r"></a>触彼身越毗尼罪。<a id="a-4s"></a>因是死者。<a id="a-4t"></a>波夜提。<a id="a-4u"></a>罥者。<a id="a-4v"></a>若比丘杀心于畜生常行处食处饮水处。<a id="a-4w"></a>施罥时。<a id="a-4x"></a>越毗尼心悔。<a id="a-4y"></a>触彼身者。<a id="a-4z"></a>越毗尼罪。<a id="a-50"></a>因是死者。<a id="a-51"></a>波夜提。<a id="a-52"></a>是名罥弶者。<a id="a-53"></a>若比丘杀心于畜生。<a id="a-54"></a>常行处食处饮水处。<a id="a-55"></a>施弶时。<a id="a-56"></a>越比尼心悔。<a id="a-57"></a>触彼身者。<a id="a-58"></a>越毗尼罪。<a id="a-59"></a>因是死者。<a id="a-5A"></a>波夜提。<a id="a-5B"></a>是名弶坑陷者。<a id="a-5C"></a>若比丘杀心于畜生常行处食处饮水处。<a id="a-5D"></a>作坑陷。<a id="a-5E"></a>以草土覆上作时。<a id="a-5F"></a>越毗尼心悔。<a id="a-5G"></a>堕中时。<a id="a-5H"></a>越毗尼罪。<a id="a-5I"></a>因是死者。<a id="a-5J"></a>波夜提。<a id="a-5K"></a>是名坑陷道者。<a id="a-5L"></a>若比丘于道头经行见畜生来。<a id="a-5M"></a>见已作是念。<a id="a-5N"></a>今当令此无一得脱者。<a id="a-5O"></a>杀心驱向师子虎狼恐怖处。<a id="a-5P"></a>若国王猎处驱时。<a id="a-5Q"></a>越毗尼心悔。<a id="a-5R"></a>受苦痛时。<a id="a-5S"></a>越毗尼罪。<a id="a-5T"></a>因是死者波夜提。<a id="a-5U"></a>是名道河者。<a id="a-5V"></a>若僧伽蓝近河边。<a id="a-5W"></a>比丘在岸上经行。<a id="a-5X"></a>有畜生来。<a id="a-5Y"></a>比丘见已。<a id="a-5Z"></a>作是念。<a id="a-5a"></a>今当令此畜生无一得活者。<a id="a-5b"></a>杀心驱向非济处。<a id="a-5c"></a>若回波旋覆处。<a id="a-5d"></a>尸收摩罗处。<a id="a-5e"></a>渡彼岸。<a id="a-5f"></a>复有师子虎狼处。<a id="a-5g"></a>及王游猎处驱时越毗尼心悔。<a id="a-5h"></a>受苦痛时。<a id="a-5i"></a>越毗尼罪。<a id="a-5j"></a>因是死者波夜提。<a id="a-5k"></a>是名河。<a id="a-5l"></a>一比丘杀心捉刀时。<a id="a-5m"></a>越毗尼心悔。<a id="a-5n"></a>受苦痛时。<a id="a-5o"></a>越毗尼罪。<a id="a-5p"></a>因是死者波夜提。<a id="a-5q"></a>如是二比丘众多比丘亦如是。<a id="a-5r"></a>若比丘为杀故与刀遣使。<a id="a-5s"></a>若一人若二人。<a id="a-5t"></a>乃至众多人。<a id="a-5u"></a>亦如是使复转遣使。<a id="a-5v"></a>乃至众多人与刀时。<a id="a-5w"></a>越毗尼心悔。<a id="a-5x"></a>受苦痛越毗尼罪。<a id="a-5y"></a>因是死者。<a id="a-5z"></a>波夜提。<a id="a-60"></a>如是药毒涂吐下堕胎。<a id="a-61"></a>如刀中广说。<a id="a-62"></a>若比丘成就五法断畜生命。<a id="a-63"></a>波夜提。<a id="a-64"></a>何等五。<a id="a-65"></a>畜生。<a id="a-66"></a>畜生想。<a id="a-67"></a>杀心。<a id="a-68"></a>起身业。<a id="a-69"></a>命根断是名五法。<a id="a-6A"></a>是故说。</p>
  <p id="a6B">佛住舍卫城。<a id="a-6C"></a>广说如上。<a id="a-6D"></a>尔时六群比丘欲令十六群比丘疑悔故。<a id="a-6E"></a>作如是言。<a id="a-6F"></a>世尊制戒年满二十。<a id="a-6G"></a>听受具足。<a id="a-6H"></a>汝等未满二十而受具足。<a id="a-6I"></a>不名受具足。<a id="a-6J"></a>闻是语已。<a id="a-6K"></a>即便大啼。<a id="a-6L"></a>佛闻啼声。<a id="a-6M"></a>知而故问。<a id="a-6N"></a>是何等小儿啼声。<a id="a-6O"></a>比丘答言。<a id="a-6P"></a>是六群比丘。<a id="a-6Q"></a>欲令十六群比丘疑悔故。<a id="a-6R"></a>作如是言。<a id="a-6S"></a>世尊制戒年满二十。<a id="a-6T"></a>听受具足。<a id="a-6U"></a>汝等未满二十而受具足。<a id="a-6V"></a>非受具足。<a id="a-6W"></a>闻是语已。<a id="a-6X"></a>是故啼耳。<a id="a-6Y"></a>佛言。<a id="a-6Z"></a>呼六群比丘来。<a id="a-6a"></a>来已佛具问上事汝实尔不。<a id="a-6b"></a>答言。<a id="a-6c"></a>实尔。<a id="a-6d"></a>佛言。<a id="a-6e"></a>何故如是。<a id="a-6f"></a>答言。<a id="a-6g"></a>我戏乐故。<a id="a-6h"></a>佛言。<a id="a-6i"></a>痴人。<a id="a-6j"></a>此是恶事恼梵行人而言戏乐。<a id="a-6k"></a>佛言。<a id="a-6l"></a>汝莫轻彼。<a id="a-6m"></a>彼若入定以神足力能掷汝着他方世界。<a id="a-6n"></a>此非法非律。<a id="a-6o"></a>非如佛教。<a id="a-6p"></a>不可以是长养善法。<a id="a-6q"></a>从今日后不听令他比丘疑悔。<a id="a-6r"></a>佛告诸比丘。<a id="a-6s"></a>依止舍卫城住者。<a id="a-6t"></a>皆悉令集。<a id="a-6u"></a>以十利故。<a id="a-6v"></a>为诸比丘制戒。<a id="a-6w"></a>乃至已闻者当重闻。<a id="a-6x"></a>若比丘故令他比丘起疑悔。<a id="a-6y"></a>须臾不乐波夜提。<a id="a-6z"></a>比丘者。<a id="a-70"></a>如上说。<a id="a-71"></a>故者。<a id="a-72"></a>先作方便。<a id="a-73"></a>疑悔者。<a id="a-74"></a>有七事生羯磨形相病罪骂詈结使。<a id="a-75"></a>波夜提者。<a id="a-76"></a>如上说。<a id="a-77"></a>生者。<a id="a-78"></a>作是言。<a id="a-79"></a>长老世尊制戒年满二十听受具足。<a id="a-7A"></a>汝不满二十而受具足。<a id="a-7B"></a>不名受具足。<a id="a-7C"></a>作是语欲令生疑。<a id="a-7D"></a>前人若疑若不疑。<a id="a-7E"></a>皆波夜提。<a id="a-7F"></a>是名生羯磨者。<a id="a-7G"></a>作如是言。<a id="a-7H"></a>长老世尊制戒。<a id="a-7I"></a>一白三羯磨。<a id="a-7J"></a>无遮法。<a id="a-7K"></a>汝白不成就。<a id="a-7L"></a>羯磨不成就。<a id="a-7M"></a>众不成就。<a id="a-7N"></a>如是一一不成就。<a id="a-7O"></a>非受具足。<a id="a-7P"></a>不名受具足。<a id="a-7Q"></a>作是语。<a id="a-7R"></a>欲令他疑悔。<a id="a-7S"></a>前人若疑悔。<a id="a-7T"></a>若不疑悔。<a id="a-7U"></a>皆波夜提。<a id="a-7V"></a>是名羯磨形相者。<a id="a-7W"></a>作如是言。<a id="a-7X"></a>长老世尊制戒。<a id="a-7Y"></a>身体成就听受具足。<a id="a-7Z"></a>汝曲脊跛蹇眼瞎尪脚。<a id="a-7a"></a>搕头锯齿身不具足。<a id="a-7b"></a>而受具足不名受具足。<a id="a-7c"></a>作是语。<a id="a-7d"></a>欲令他疑悔。<a id="a-7e"></a>前人若疑悔。<a id="a-7f"></a>若不疑悔。<a id="a-7g"></a>皆波夜提。<a id="a-7h"></a>是名形相。<a id="a-7i"></a>病者。<a id="a-7j"></a>作是言。<a id="a-7k"></a>长老世尊制戒。<a id="a-7l"></a>无病听受具足。<a id="a-7m"></a>汝癣疥黄烂痈痤痔病。<a id="a-7n"></a>如是种种诸病而受具足。<a id="a-7o"></a>不名受具足。<a id="a-7p"></a>作是语。<a id="a-7q"></a>欲令起疑悔。<a id="a-7r"></a>彼若疑悔。<a id="a-7s"></a>若不疑悔。<a id="a-7t"></a>皆波夜提。<a id="a-7u"></a>是名病罪者。<a id="a-7v"></a>作是言。<a id="a-7w"></a>长老世尊制戒。<a id="a-7x"></a>清净者听受具足。<a id="a-7y"></a>汝犯波罗夷。<a id="a-7z"></a>僧伽婆尸沙。<a id="a-80"></a>波夜提波罗提提舍尼。<a id="a-81"></a>越毗尼罪。<a id="a-82"></a>而受具足不名受具足。<a id="a-83"></a>作是语。<a id="a-84"></a>欲令疑悔。<a id="a-85"></a>彼若疑悔。<a id="a-86"></a>若不疑悔。<a id="a-87"></a>皆波夜提。<a id="a-88"></a>是名罪骂詈者。<a id="a-89"></a>作是言。<a id="a-8A"></a>长老世尊制戒。<a id="a-8B"></a>欢喜者听受具足。<a id="a-8C"></a>汝不欢喜嗔恚骂詈而受具足。<a id="a-8D"></a>不名受具足。<a id="a-8E"></a>作是语时。<a id="a-8F"></a>欲令疑悔。<a id="a-8G"></a>彼若疑悔。<a id="a-8H"></a>若不疑悔。<a id="a-8I"></a>皆波夜提。<a id="a-8J"></a>是名骂詈。<a id="a-8K"></a>结使者。<a id="a-8L"></a>作是言。<a id="a-8M"></a>长老世尊制戒。<a id="a-8N"></a>黠慧人听受具足。<a id="a-8O"></a>汝痴不黠如泥团。<a id="a-8P"></a>如羊角鸱白鹄受具足。<a id="a-8Q"></a>不名受具足。<a id="a-8R"></a>作是语时。<a id="a-8S"></a>欲令疑悔。<a id="a-8T"></a>彼若疑悔。<a id="a-8U"></a>若不疑悔。<a id="a-8V"></a>皆波夜提。<a id="a-8W"></a>是名结使。<a id="a-8X"></a>若有人来欲受具足。<a id="a-8Y"></a>若满二十与受具足。<a id="a-8Z"></a>若不满者。<a id="a-8a"></a>语言且住待满二十。<a id="a-8b"></a>若彼便于余处。<a id="a-8c"></a>受具足来者。<a id="a-8d"></a>不得语令疑悔语者。<a id="a-8e"></a>越毗尼罪。<a id="a-8f"></a>若比丘临受具足时。<a id="a-8g"></a>若羯磨不成就。<a id="a-8h"></a>应弹指语言。<a id="a-8i"></a>长老汝羯磨不成就。<a id="a-8j"></a>若临时不语者。<a id="a-8k"></a>后不得语。<a id="a-8l"></a>令起疑悔言。<a id="a-8m"></a>汝受具足时白不成就。<a id="a-8n"></a>羯磨不成就。<a id="a-8o"></a>众不成就语者越毗尼罪。<a id="a-8p"></a>若瞎眼偻脊脚跛身体不成就。<a id="a-8q"></a>未受具足者。<a id="a-8r"></a>应语言且尔住彼。<a id="a-8s"></a>若于余处受具足来者。<a id="a-8t"></a>不得语。<a id="a-8u"></a>令疑悔语者。<a id="a-8v"></a>越毗尼罪。<a id="a-8w"></a>若病人来欲受具足。<a id="a-8x"></a>应语且尔住。<a id="a-8y"></a>若彼便于余处受具足来者。<a id="a-8z"></a>不得语。<a id="a-90"></a>令疑悔语者。<a id="a-91"></a>越毗尼罪。<a id="a-92"></a>若疑悔比丘者。<a id="a-93"></a>波夜提。<a id="a-94"></a>比丘尼偷兰遮。<a id="a-95"></a>式叉摩尼沙弥沙弥尼者。<a id="a-96"></a>越毗尼罪。<a id="a-97"></a>若俗人越毗尼心悔。<a id="a-98"></a>是故说。</p>
  <p id="a99">佛住舍卫城。<a id="a-9A"></a>广说如上。<a id="a-9B"></a>尔时六群比丘数数易着衣。<a id="a-9C"></a>食前着一衣。<a id="a-9D"></a>食后着余衣。<a id="a-9E"></a>佛知而故问。<a id="a-9F"></a>是何等衣。<a id="a-9G"></a>答言。<a id="a-9H"></a>是我净施衣。<a id="a-9I"></a>佛言。<a id="a-9J"></a>汝云何净施衣。<a id="a-9K"></a>与他不舍而作三衣受用。<a id="a-9L"></a>从今日后不听净施衣不舍而受用。<a id="a-9M"></a>佛告诸比丘。<a id="a-9N"></a>依止舍卫城住者。<a id="a-9O"></a>皆悉令集。<a id="a-9P"></a>以十利故。<a id="a-9Q"></a>与诸比丘制戒。<a id="a-9R"></a>乃至已闻者当重闻。<a id="a-9S"></a>若比丘与比丘比丘尼。<a id="a-9T"></a>式叉摩尼沙弥沙弥尼衣。<a id="a-9U"></a>后不舍而受用者。<a id="a-9V"></a>波夜提。<a id="a-9W"></a>比丘者。<a id="a-9X"></a>如上说。<a id="a-9Y"></a>与者。<a id="a-9Z"></a>净施与五种人。<a id="a-9a"></a>不舍者。<a id="a-9b"></a>后不舍。<a id="a-9c"></a>受用者。<a id="a-9d"></a>作三衣受用。<a id="a-9e"></a>波夜提。<a id="a-9f"></a>波夜提者。<a id="a-9g"></a>如上说。<a id="a-9h"></a>若比丘有多衣忘不识。<a id="a-9i"></a>应取一切衣集着一处。<a id="a-9j"></a>当舍作是言。<a id="a-9k"></a>此衣净施与某甲。<a id="a-9l"></a>某甲于我不计意。<a id="a-9m"></a>今还舍。<a id="a-9n"></a>若是三衣者应别舍。<a id="a-9o"></a>是我三衣数。<a id="a-9p"></a>此僧伽梨先受持。<a id="a-9q"></a>今舍此僧伽梨。<a id="a-9r"></a>是我三衣数。<a id="a-9s"></a>今受持此郁多罗僧。<a id="a-9t"></a>是我三衣数。<a id="a-9u"></a>先受持。<a id="a-9v"></a>今舍此郁多罗僧。<a id="a-9w"></a>是我三衣数。<a id="a-9x"></a>令受持此安陀会。<a id="a-9y"></a>是我三衣数。<a id="a-9z"></a>先受持。<a id="a-A0"></a>今舍此安陀会。<a id="a-A1"></a>是我三衣数。<a id="a-A2"></a>今受持。<a id="a-A3"></a>此是我三衣数。<a id="a-A4"></a>不离宿受持。<a id="a-A5"></a>余衣长二肘。<a id="a-A6"></a>广一肘以上。<a id="a-A7"></a>尽应净施。<a id="a-A8"></a>净施法者。<a id="a-A9"></a>作是言。<a id="a-AA"></a>长老我此长衣施与某甲。<a id="a-AB"></a>某甲于我不计意。<a id="a-AC"></a>若浣染时缝时。<a id="a-AD"></a>有因缘事。<a id="a-AE"></a>我当舍用受持已。<a id="a-AF"></a>净施已着衣架上。<a id="a-AG"></a>日日当忆念记识。<a id="a-AH"></a>若忘者当语共行弟子依止弟子。<a id="a-AI"></a>此是我三衣汝当日日助我忆识。<a id="a-AJ"></a>若无弟子者。<a id="a-AK"></a>应衣角头书作字。<a id="a-AL"></a>若自身对面净施不舍而受用者。<a id="a-AM"></a>波夜提。<a id="a-AN"></a>若不对面而自说净施。<a id="a-AO"></a>不舍而受用者。<a id="a-AP"></a>越毗尼罪。<a id="a-AQ"></a>若对他面净施不舍而受用者。<a id="a-AR"></a>波夜提。<a id="a-AS"></a>复对余人不舍受用者。<a id="a-AT"></a>波夜提。<a id="a-AU"></a>不识衣。<a id="a-AV"></a>越毗尼罪。<a id="a-AW"></a>无三衣越毗尼罪。<a id="a-AX"></a>一时舍一时受。<a id="a-AY"></a>越毗尼罪。<a id="a-AZ"></a>不舍作三衣受用。<a id="a-Aa"></a>波夜提。<a id="a-Ab"></a>不舍作塔用僧用与人。<a id="a-Ac"></a>越毗尼罪。<a id="a-Ad"></a>不得对面前说净施。<a id="a-Ae"></a>当余人边说净施。<a id="a-Af"></a>是故说。</p>
  <p id="aAg">佛住舍卫城。<a id="a-Ah"></a>广说如上。<a id="a-Ai"></a>尔时六群比丘食前取他僧伽梨取他钵藏着异处。<a id="a-Aj"></a>是比丘乞食时到。<a id="a-Ak"></a>欲入聚落。<a id="a-Al"></a>求僧伽梨不得。<a id="a-Am"></a>复有比丘求钵不得。<a id="a-An"></a>是比丘问诸比丘长老谁持我僧伽梨去。<a id="a-Ao"></a>复问谁持我钵去。<a id="a-Ap"></a>时六群比丘便笑言。<a id="a-Aq"></a>长老。<a id="a-Ar"></a>此僧伽蓝大但求之。<a id="a-As"></a>即求经久不得。<a id="a-At"></a>复言。<a id="a-Au"></a>长老。<a id="a-Av"></a>雇我何物当助汝求。<a id="a-Aw"></a>闻是语已。<a id="a-Ax"></a>知是彼藏。<a id="a-Ay"></a>食后复藏尼师檀及针筒。<a id="a-Az"></a>诸比丘食已。<a id="a-B0"></a>欲林中坐禅求尼师檀不得即言。<a id="a-B1"></a>长老谁持我尼师檀去。<a id="a-B2"></a>复有比丘言。<a id="a-B3"></a>谁持我针筒去。<a id="a-B4"></a>六群比丘笑言。<a id="a-B5"></a>长老此僧伽蓝大但遍求。<a id="a-B6"></a>即求经久不得。<a id="a-B7"></a>复语言。<a id="a-B8"></a>汝雇我何物当助汝求。<a id="a-B9"></a>闻是语已。<a id="a-BA"></a>知是彼藏。<a id="a-BB"></a>诸比丘以是因缘往白世尊。<a id="a-BC"></a>佛言。<a id="a-BD"></a>呼六群比丘来。<a id="a-BE"></a>来已佛具问上事。<a id="a-BF"></a>汝实尔不。<a id="a-BG"></a>答言。<a id="a-BH"></a>实尔。<a id="a-BI"></a>佛言。<a id="a-BJ"></a>何以故尔。<a id="a-BK"></a>答言。<a id="a-BL"></a>为戏乐故。<a id="a-BM"></a>佛言。<a id="a-BN"></a>痴人此是恶事。<a id="a-BO"></a>恼诸梵行人而言戏乐。<a id="a-BP"></a>此非法非律。<a id="a-BQ"></a>非如佛教。<a id="a-BR"></a>不可以是长养善法。<a id="a-BS"></a>佛言。<a id="a-BT"></a>从今已后不听戏笑藏他衣钵尼师檀针筒。<a id="a-BU"></a>佛告诸比丘。<a id="a-BV"></a>依止舍卫城住者。<a id="a-BW"></a>皆悉令集。<a id="a-BX"></a>以十利故。<a id="a-BY"></a>与诸比丘制戒。<a id="a-BZ"></a>乃至已闻者当重闻。<a id="a-Ba"></a>若比丘藏他衣钵尼师檀针筒。<a id="a-Bb"></a>乃至戏笑。<a id="a-Bc"></a>波夜提。<a id="a-Bd"></a>比丘者。<a id="a-Be"></a>如上说。<a id="a-Bf"></a>衣者。<a id="a-Bg"></a>七种衣也。<a id="a-Bh"></a>钵者。<a id="a-Bi"></a>瓦钵铁钵。<a id="a-Bj"></a>钵有三种上中下。<a id="a-Bk"></a>尼师檀者。<a id="a-Bl"></a>如世尊所听。<a id="a-Bm"></a>针筒者。<a id="a-Bn"></a>筒中有针。<a id="a-Bo"></a>藏者。<a id="a-Bp"></a>若自藏。<a id="a-Bq"></a>若使人藏。<a id="a-Br"></a>乃至戏笑。<a id="a-Bs"></a>波夜提。<a id="a-Bt"></a>波夜提者。<a id="a-Bu"></a>如上说。<a id="a-Bv"></a>三衣中若藏一一衣者。<a id="a-Bw"></a>波夜提。<a id="a-Bx"></a>若僧祇支及余衣等。<a id="a-By"></a>越毗尼罪。<a id="a-Bz"></a>三种钵中若一一藏。<a id="a-C0"></a>波夜提。<a id="a-C1"></a>若键镃及余器。<a id="a-C2"></a>越毗尼罪。<a id="a-C3"></a>藏尼师檀者。<a id="a-C4"></a>波夜提。<a id="a-C5"></a>藏余敷具越毗尼罪。<a id="a-C6"></a>针筒者。<a id="a-C7"></a>有针合藏波夜提。<a id="a-C8"></a>无针越毗尼罪。<a id="a-C9"></a>藏有缕针。<a id="a-CA"></a>波夜提。<a id="a-CB"></a>无缕针。<a id="a-CC"></a>越毗尼罪。<a id="a-CD"></a>有缕针但脱取缕藏。<a id="a-CE"></a>越毗尼罪。<a id="a-CF"></a>戏笑藏比丘衣。<a id="a-CG"></a>波夜提。<a id="a-CH"></a>比丘尼偷兰遮。<a id="a-CI"></a>式叉摩尼沙弥沙弥尼越毗尼罪。<a id="a-CJ"></a>下至俗人。<a id="a-CK"></a>越毗尼心悔。<a id="a-CL"></a>是故说。</p>
  <p id="aCM">佛住舍卫城。<a id="a-CN"></a>广说如上。<a id="a-CO"></a>尔时六群比丘从禅坊中起在屏处闇地立。<a id="a-CP"></a>悚耳皱面反眼吐舌。<a id="a-CQ"></a>作喡喡声恐怖十六群比丘。<a id="a-CR"></a>十六群比丘闻已。<a id="a-CS"></a>即心恐怖举声啼唤。<a id="a-CT"></a>佛知而故问。<a id="a-CU"></a>是何等小儿啼声。<a id="a-CV"></a>诸比丘以是因缘具白世尊。<a id="a-CW"></a>佛言。<a id="a-CX"></a>呼六群比丘来。<a id="a-CY"></a>来已佛问六群比丘。<a id="a-CZ"></a>汝实尔不。<a id="a-Ca"></a>答言。<a id="a-Cb"></a>实尔。<a id="a-Cc"></a>佛言。<a id="a-Cd"></a>何以故尔。<a id="a-Ce"></a>答言。<a id="a-Cf"></a>戏乐故。<a id="a-Cg"></a>佛言。<a id="a-Ch"></a>痴人此是恶事。<a id="a-Ci"></a>恼梵行人而言戏乐。<a id="a-Cj"></a>佛言。<a id="a-Ck"></a>汝莫轻彼。<a id="a-Cl"></a>彼若入定。<a id="a-Cm"></a>能以神力掷汝着他方世界。<a id="a-Cn"></a>此非法非律。<a id="a-Co"></a>非如佛教。<a id="a-Cp"></a>不可以是长养善法。<a id="a-Cq"></a>佛告诸比丘。<a id="a-Cr"></a>依止舍卫城住者。<a id="a-Cs"></a>皆悉令集。<a id="a-Ct"></a>以十利故。<a id="a-Cu"></a>与诸比丘制戒。<a id="a-Cv"></a>乃至已闻者当重闻。<a id="a-Cw"></a>若比丘恐怖比丘者。<a id="a-Cx"></a>波夜提。<a id="a-Cy"></a>比丘者。<a id="a-Cz"></a>如上说。<a id="a-D0"></a>恐怖者。<a id="a-D1"></a>色声香味触。<a id="a-D2"></a>波夜提。<a id="a-D3"></a>波夜提者。<a id="a-D4"></a>如上说。<a id="a-D5"></a>色者。<a id="a-D6"></a>在闇地悚耳皱面反眼吐舌。<a id="a-D7"></a>乃至曲一指喡喡作恐怖相。<a id="a-D8"></a>彼若畏若不畏。<a id="a-D9"></a>波夜提。<a id="a-DA"></a>是名色声者作象声马声驴声。<a id="a-DB"></a>如是等种种声。<a id="a-DC"></a>或长声卒止卒声长引。<a id="a-DD"></a>乃至觳耳作恐怖相。<a id="a-DE"></a>彼若畏若不畏。<a id="a-DF"></a>波夜提。<a id="a-DG"></a>是名声。<a id="a-DH"></a>香者作是言长老。<a id="a-DI"></a>是中有蛇香富单那恶鬼香蝎香。<a id="a-DJ"></a>作是种种恐怖相。<a id="a-DK"></a>彼若畏若不畏。<a id="a-DL"></a>波夜提。<a id="a-DM"></a>是名香。<a id="a-DN"></a>触者。<a id="a-DO"></a>热冷轻重滑涩热者。<a id="a-DP"></a>若以火若以日炙。<a id="a-DQ"></a>衣钵键镃揩户钥使热触彼身。<a id="a-DR"></a>作是言长老。<a id="a-DS"></a>火起火起。<a id="a-DT"></a>作如是恐怖相。<a id="a-DU"></a>彼若畏若不畏。<a id="a-DV"></a>波夜提。<a id="a-DW"></a>是名热。<a id="a-DX"></a>冷者。<a id="a-DY"></a>若以扇风衣风若水洒。<a id="a-DZ"></a>作是言。<a id="a-Da"></a>长老。<a id="a-Db"></a>雨雪雨雪。<a id="a-Dc"></a>作如是恐怖相。<a id="a-Dd"></a>彼若畏若不畏。<a id="a-De"></a>波夜提。<a id="a-Df"></a>是名冷重者。<a id="a-Dg"></a>持重拘摄重旃押上。<a id="a-Dh"></a>作是言。<a id="a-Di"></a>长老。<a id="a-Dj"></a>壁倒壁倒。<a id="a-Dk"></a>作如是恐怖相。<a id="a-Dl"></a>彼若畏若不畏。<a id="a-Dm"></a>波夜提。<a id="a-Dn"></a>是名重。<a id="a-Do"></a>轻者。<a id="a-Dp"></a>以诸轻细衣覆上。<a id="a-Dq"></a>作是言。<a id="a-Dr"></a>长老云堕云堕。<a id="a-Ds"></a>作如是恐怖相。<a id="a-Dt"></a>彼若畏若不畏。<a id="a-Du"></a>波夜提。<a id="a-Dv"></a>是名轻滑者。<a id="a-Dw"></a>若优钵罗花茎。<a id="a-Dx"></a>拘牟头华茎。<a id="a-Dy"></a>须揵提花茎。<a id="a-Dz"></a>若户拘触彼身。<a id="a-E0"></a>作是言。<a id="a-E1"></a>长老。<a id="a-E2"></a>是蛇是蛇。<a id="a-E3"></a>作如是恐怖相。<a id="a-E4"></a>彼若畏若不畏。<a id="a-E5"></a>波夜提。<a id="a-E6"></a>是名滑涩者。<a id="a-E7"></a>钵头摩花茎。<a id="a-E8"></a>分陀利花茎触彼身。<a id="a-E9"></a>作是言。<a id="a-EA"></a>长老。<a id="a-EB"></a>此是百足虫。<a id="a-EC"></a>作如是恐怖相。<a id="a-ED"></a>彼若畏若不畏波夜提。<a id="a-EE"></a>是名涩。<a id="a-EF"></a>恐怖比丘者。<a id="a-EG"></a>波夜提。<a id="a-EH"></a>比丘尼偷兰遮。<a id="a-EI"></a>式叉摩尼沙弥沙弥尼越毗尼罪。<a id="a-EJ"></a>下至俗人越毗尼心悔。<a id="a-EK"></a>是故说。</p>
  <p id="aEL">佛住舍卫城。<a id="a-EM"></a>为诸天世人之所供养。<a id="a-EN"></a>多所利益。<a id="a-EO"></a>尔时舍卫城中有姊妹二人。<a id="a-EP"></a>妊身未产。<a id="a-EQ"></a>在家有信出家为道。<a id="a-ER"></a>诸比丘尼见其腹相。<a id="a-ES"></a>即便驱出。<a id="a-ET"></a>以是因缘往白世尊。<a id="a-EU"></a>佛言。<a id="a-EV"></a>在家妊身无罪。<a id="a-EW"></a>此比丘尼后生男儿。<a id="a-EX"></a>字童子迦葉。<a id="a-EY"></a>至年八岁出家为道。<a id="a-EZ"></a>成阿罗汉。<a id="a-Ea"></a>共十六群比丘。<a id="a-Eb"></a>各持澡盥。<a id="a-Ec"></a>到阿耆罗河边澡浴入水。<a id="a-Ed"></a>仰覆浮戏渡河来往。<a id="a-Ee"></a>拍水沐浴。<a id="a-Ef"></a>尔时波斯匿王在重楼阁上。<a id="a-Eg"></a>四望观看。<a id="a-Eh"></a>王未信佛法。<a id="a-Ei"></a>见是事已。<a id="a-Ej"></a>倍生不信。<a id="a-Ek"></a>即语末利夫人言。<a id="a-El"></a>看汝家所事福田。<a id="a-Em"></a>夫人深信无疑不回顾看。<a id="a-En"></a>即答言。<a id="a-Eo"></a>大王。<a id="a-Ep"></a>或是年少出家始受具足。<a id="a-Eq"></a>未知戒律。<a id="a-Er"></a>或世尊未制此戒。<a id="a-Es"></a>是故尔耳。<a id="a-Et"></a>王语夫人言。<a id="a-Eu"></a>喻如家长语时眷属随从。<a id="a-Ev"></a>如和上阿阇梨语时。<a id="a-Ew"></a>弟子随从沙门瞿昙语时。<a id="a-Ex"></a>弟子皆言如是世尊。<a id="a-Ey"></a>如是修伽陀。<a id="a-Ez"></a>我共汝语。<a id="a-F0"></a>而汝不回顾看。<a id="a-F1"></a>尔时尊者童子迦葉。<a id="a-F2"></a>于其水中入顶第四禅。<a id="a-F3"></a>以天耳闻王语声。<a id="a-F4"></a>即语诸伴比丘作是言。<a id="a-F5"></a>长老王倍生不信。<a id="a-F6"></a>末利夫人心生不悦。<a id="a-F7"></a>今当令彼发欢喜心。<a id="a-F8"></a>皆言。<a id="a-F9"></a>善哉。<a id="a-FA"></a>各各即提澡盥盛满中水。<a id="a-FB"></a>以着于前。<a id="a-FC"></a>结跏趺坐。<a id="a-FD"></a>次第行列陵虚而逝。<a id="a-FE"></a>于王殿上空中而过。<a id="a-FF"></a>时末利夫人在露处坐。<a id="a-FG"></a>见其坐影已。<a id="a-FH"></a>即便仰观。<a id="a-FI"></a>见次第行列。<a id="a-FJ"></a>结跏趺坐前皆有澡盥乘虚而去似如雁王。<a id="a-FK"></a>见是事已。<a id="a-FL"></a>心大欢喜。<a id="a-FM"></a>即白王言。<a id="a-FN"></a>看我家福田神德如是。<a id="a-FO"></a>王见已。<a id="a-FP"></a>心大欢喜。<a id="a-FQ"></a>作如是言。<a id="a-FR"></a>善哉。<a id="a-FS"></a>我得善利。<a id="a-FT"></a>愿世尊及比丘僧尽寿在我国内。<a id="a-FU"></a>为良福田。<a id="a-FV"></a>诸比丘闻王嫌故。<a id="a-FW"></a>以是因缘往白世尊佛言。<a id="a-FX"></a>呼十六群比丘来。<a id="a-FY"></a>来已佛具问上事。<a id="a-FZ"></a>汝实尔不。<a id="a-Fa"></a>答言。<a id="a-Fb"></a>实尔。<a id="a-Fc"></a>佛言。<a id="a-Fd"></a>我今罚汝。<a id="a-Fe"></a>因汝当为诸比丘制戒。<a id="a-Ff"></a>佛告诸比丘。<a id="a-Fg"></a>依止舍卫城住者。<a id="a-Fh"></a>皆悉令集。<a id="a-Fi"></a>以十利故。<a id="a-Fj"></a>为诸比丘制戒。<a id="a-Fk"></a>乃至已闻者当重闻。<a id="a-Fl"></a>若比丘水中戏者。<a id="a-Fm"></a>波夜提。<a id="a-Fn"></a>比丘者。<a id="a-Fo"></a>如上说。<a id="a-Fp"></a>水者。<a id="a-Fq"></a>有十种。<a id="a-Fr"></a>戏者。<a id="a-Fs"></a>跳渡还渡没出拨拍浇[泳-永+羨]。<a id="a-Ft"></a>波夜提。<a id="a-Fu"></a>波夜提者。<a id="a-Fv"></a>如上说。<a id="a-Fw"></a>跳者。<a id="a-Fx"></a>戏故跳入水中。<a id="a-Fy"></a>波夜提。<a id="a-Fz"></a>若行岸崩堕水。<a id="a-G0"></a>若船行冲岸木石拨堕水中者无罪。<a id="a-G1"></a>是名跳。<a id="a-G2"></a>渡者。<a id="a-G3"></a>以戏故渡水。<a id="a-G4"></a>波夜提。<a id="a-G5"></a>若行欲渡。<a id="a-G6"></a>若渡物。<a id="a-G7"></a>若河彼岸有僧事塔事。<a id="a-G8"></a>宜数数经理。<a id="a-G9"></a>若欲学浮渡者无罪。<a id="a-GA"></a>还者。<a id="a-GB"></a>以戏故还渡水。<a id="a-GC"></a>波夜提。<a id="a-GD"></a>若有所忘失为物故。<a id="a-GE"></a>还渡取无罪。<a id="a-GF"></a>没者。<a id="a-GG"></a>以戏故沐没。<a id="a-GH"></a>波夜提。<a id="a-GI"></a>若钵小钵铜釬器物堕水没取者无罪。<a id="a-GJ"></a>为澡洗故没无罪。<a id="a-GK"></a>出入者。<a id="a-GL"></a>以戏故入水出水。<a id="a-GM"></a>波夜提。<a id="a-GN"></a>为取物故无罪。<a id="a-GO"></a>拨者。<a id="a-GP"></a>以戏故拨水。<a id="a-GQ"></a>波夜提。<a id="a-GR"></a>若水上热为取冷水故。<a id="a-GS"></a>拨取下水无罪。<a id="a-GT"></a>拍者。<a id="a-GU"></a>以戏故拍水。<a id="a-GV"></a>波夜提。<a id="a-GW"></a>若水上有倒孑虫拍。<a id="a-GX"></a>令入下取无虫水无罪。<a id="a-GY"></a>浇[泳-永+羨]者。<a id="a-GZ"></a>以戏故在水中浇[泳-永+羨]岸上。<a id="a-Ga"></a>越毗尼罪。<a id="a-Gb"></a>岸上浇[泳-永+羨]水中者。<a id="a-Gc"></a>越毗尼罪。<a id="a-Gd"></a>水中浇[泳-永+羨]水中。<a id="a-Ge"></a>波夜提。<a id="a-Gf"></a>陆地浇[泳-永+羨]陆地者。<a id="a-Gg"></a>越毗尼罪。<a id="a-Gh"></a>非比丘病刺头出血迷闷。<a id="a-Gi"></a>若热病迷闷。<a id="a-Gj"></a>以冷水洒无罪。<a id="a-Gk"></a>若比丘诵经时眠睡。<a id="a-Gl"></a>以冷水洒无罪。<a id="a-Gm"></a>若比丘食上沙弥挠乱。<a id="a-Gn"></a>恐俗人不信故。<a id="a-Go"></a>知事者以水浇[泳-永+羨]无罪。<a id="a-Gp"></a>是名浇[泳-永+羨]。<a id="a-Gq"></a>若为和上阿阇梨洗以浴画背。<a id="a-Gr"></a>越毗尼罪。<a id="a-Gs"></a>若比丘食上戏故。<a id="a-Gt"></a>以水画钵键镃器上作字越毗尼罪。<a id="a-Gu"></a>若浇脚时以水画木上及画盆瓮瓶一一越毗尼罪。<a id="a-Gv"></a>以指弹水作声。<a id="a-Gw"></a>越毗尼罪。<a id="a-Gx"></a>以水跳空中接取越毗尼罪。<a id="a-Gy"></a>是故说。</p>
  <p id="aGz">佛住舍卫城广说如上。<a id="a-H0"></a>尔时月八日十四日十五日斋日。<a id="a-H1"></a>比丘尼来诣佛所。<a id="a-H2"></a>头面礼拜问讯。<a id="a-H3"></a>时十六群比丘去佛不远。<a id="a-H4"></a>在一处坐。<a id="a-H5"></a>优钵罗比丘尼。<a id="a-H6"></a>脂梨沙弥尼。<a id="a-H7"></a>亦来礼拜问讯。<a id="a-H8"></a>礼拜问讯已。<a id="a-H9"></a>往十六群比丘所。<a id="a-HA"></a>以同年少相好乐故。<a id="a-HB"></a>至彼中坐。<a id="a-HC"></a>坐不正故彼见已更相指示而笑。<a id="a-HD"></a>时有婆罗门极丑陋偻脊尪脚。<a id="a-HE"></a>将一年少端正妇来见。<a id="a-HF"></a>诸比丘笑。<a id="a-HG"></a>已作是念。<a id="a-HH"></a>此诸沙门见我丑陋。<a id="a-HI"></a>将端正妇。<a id="a-HJ"></a>必当笑我。<a id="a-HK"></a>即嗔恚言。<a id="a-HL"></a>沙门释子不知仪则。<a id="a-HM"></a>而形笑我。<a id="a-HN"></a>诸比丘即答言。<a id="a-HO"></a>我不笑汝。<a id="a-HP"></a>婆罗门言。<a id="a-HQ"></a>不尔正笑我耳。<a id="a-HR"></a>作是语已。<a id="a-HS"></a>往至佛所。<a id="a-HT"></a>作是言。<a id="a-HU"></a>奇异。<a id="a-HV"></a>瞿昙。<a id="a-HW"></a>沙门释子不知仪则。<a id="a-HX"></a>见我丑陋。<a id="a-HY"></a>将端正妇而形笑我。<a id="a-HZ"></a>佛即与婆罗门随顺说法示教利喜。<a id="a-Ha"></a>欢悦而去。<a id="a-Hb"></a>去已佛言。<a id="a-Hc"></a>呼十六群比丘来。<a id="a-Hd"></a>来已佛问比丘。<a id="a-He"></a>有婆罗门极丑陋。<a id="a-Hf"></a>将端正妇汝见已实笑不。<a id="a-Hg"></a>答言。<a id="a-Hh"></a>不笑婆罗门。<a id="a-Hi"></a>汝笑谁。<a id="a-Hj"></a>答言。<a id="a-Hk"></a>世尊。<a id="a-Hl"></a>斋日优钵罗比丘尼脂梨沙弥尼来到我所。<a id="a-Hm"></a>坐不正故。<a id="a-Hn"></a>我见已互相指示。<a id="a-Ho"></a>是故笑耳。<a id="a-Hp"></a>佛言。<a id="a-Hq"></a>梵行尼坐不正。<a id="a-Hr"></a>汝当方便令起。<a id="a-Hs"></a>云何笑之。<a id="a-Ht"></a>今当罚汝。<a id="a-Hu"></a>因是为诸弟子制戒。<a id="a-Hv"></a>佛告诸比丘。<a id="a-Hw"></a>依止舍卫城住者。<a id="a-Hx"></a>皆悉令集。<a id="a-Hy"></a>以十利故。<a id="a-Hz"></a>为诸比丘制戒。<a id="a-I0"></a>乃至已闻者当重闻。<a id="a-I1"></a>若比丘以指相指。<a id="a-I2"></a>波夜提。<a id="a-I3"></a>比丘者。<a id="a-I4"></a>如上说。<a id="a-I5"></a>以一指指。<a id="a-I6"></a>波夜提。<a id="a-I7"></a>乃至五指亦如是。<a id="a-I8"></a>一切手指。<a id="a-I9"></a>波夜提。<a id="a-IA"></a>以拳指。<a id="a-IB"></a>偷兰遮。<a id="a-IC"></a>若木若竹指。<a id="a-ID"></a>越毗尼罪。<a id="a-IE"></a>若比丘共诤以指相指。<a id="a-IF"></a>波夜提。<a id="a-IG"></a>若直月若知事人差次食以指。<a id="a-IH"></a>指言某甲去。<a id="a-II"></a>波夜提。<a id="a-IJ"></a>若捉竹木指。<a id="a-IK"></a>越毗尼罪。<a id="a-IL"></a>应语言某甲。<a id="a-IM"></a>当次食去。<a id="a-IN"></a>若沙弥眠欲唤起者。<a id="a-IO"></a>应弹指。<a id="a-IP"></a>若不觉者。<a id="a-IQ"></a>不得以指挃。<a id="a-IR"></a>当牵衣挽令觉。<a id="a-IS"></a>若诸比丘在俗人家坐。<a id="a-IT"></a>摩诃罗比丘坐不正者。<a id="a-IU"></a>应语汝正坐。<a id="a-IV"></a>若不觉者。<a id="a-IW"></a>应语正。<a id="a-IX"></a>汝衣复不觉者。<a id="a-IY"></a>应语言摩诃罗覆汝形体。<a id="a-IZ"></a>若比丘至比丘尼精舍中坐。<a id="a-Ia"></a>比丘尼礼比丘足已。<a id="a-Ib"></a>在比丘前坐。<a id="a-Ic"></a>若坐不正者。<a id="a-Id"></a>不得语令惭愧。<a id="a-Ie"></a>应作方便。<a id="a-If"></a>令起取物。<a id="a-Ig"></a>若檀越家坐。<a id="a-Ih"></a>妇女来礼比丘足。<a id="a-Ii"></a>在前坐不正者。<a id="a-Ij"></a>不得语令惭愧。<a id="a-Ik"></a>当作方便。<a id="a-Il"></a>发遣取物。<a id="a-Im"></a>若奸淫女来试弄比丘。<a id="a-In"></a>故不正坐者。<a id="a-Io"></a>不得语。<a id="a-Ip"></a>但当避去。<a id="a-Iq"></a>是故说。</p>
  <p id="aIr">佛住毗舍离。<a id="a-Is"></a>广说如上。<a id="a-It"></a>时有一人其妇不可意。<a id="a-Iu"></a>嗔恚极打。<a id="a-Iv"></a>便出妇。<a id="a-Iw"></a>作是念。<a id="a-Ix"></a>彼嗔不息。<a id="a-Iy"></a>若更打者定死无疑。<a id="a-Iz"></a>今当走避。<a id="a-J0"></a>即便出门。<a id="a-J1"></a>见有比丘乞食还欲出城。<a id="a-J2"></a>妇人即问言。<a id="a-J3"></a>阿阇梨欲何处去。<a id="a-J4"></a>答言欲出城去。<a id="a-J5"></a>妇人言。<a id="a-J6"></a>我欲随尊去。<a id="a-J7"></a>比丘言。<a id="a-J8"></a>姊妹。<a id="a-J9"></a>此是王道何为见问。<a id="a-JA"></a>即随后去。<a id="a-JB"></a>其夫后作是念。<a id="a-JC"></a>我妇得打。<a id="a-JD"></a>或能走去。<a id="a-JE"></a>即入不见其妇。<a id="a-JF"></a>即问余人言。<a id="a-JG"></a>何处去。<a id="a-JH"></a>答言。<a id="a-JI"></a>适出随是道去。<a id="a-JJ"></a>即从后逐见其妇。<a id="a-JK"></a>随比丘后去。<a id="a-JL"></a>即生嗔恚。<a id="a-JM"></a>作是骂言。<a id="a-JN"></a>弊恶沙门诱我妇去。<a id="a-JO"></a>便捉比丘熟打。<a id="a-JP"></a>将诣断事官所。<a id="a-JQ"></a>作是言。<a id="a-JR"></a>此比丘诱我妇去。<a id="a-JS"></a>断事人言。<a id="a-JT"></a>一一将来捡问事实。<a id="a-JU"></a>即问比丘。<a id="a-JV"></a>汝出家人云何将他妇走。<a id="a-JW"></a>答言。<a id="a-JX"></a>不尔。<a id="a-JY"></a>何因相随。<a id="a-JZ"></a>答言。<a id="a-Ja"></a>我乞食还欲出城去。<a id="a-Jb"></a>妇人问我。<a id="a-Jc"></a>欲何处去。<a id="a-Jd"></a>我答言。<a id="a-Je"></a>欲出城去。<a id="a-Jf"></a>妇人言。<a id="a-Jg"></a>我欲随出。<a id="a-Jh"></a>我答言姊妹。<a id="a-Ji"></a>此是王道何用见问。<a id="a-Jj"></a>事实如是。<a id="a-Jk"></a>断事人言。<a id="a-Jl"></a>将比丘出。<a id="a-Jm"></a>唤妇人来。<a id="a-Jn"></a>问言是沙门。<a id="a-Jo"></a>偷汝去耶。<a id="a-Jp"></a>答言不尔。<a id="a-Jq"></a>何因相随。<a id="a-Jr"></a>答言。<a id="a-Js"></a>夫主见打以夫嗔未息。<a id="a-Jt"></a>复恐重打。<a id="a-Ju"></a>因惧失命故。<a id="a-Jv"></a>是故避走遇见比丘。<a id="a-Jw"></a>即问言。<a id="a-Jx"></a>尊者何处去。<a id="a-Jy"></a>答言。<a id="a-Jz"></a>我欲出城。<a id="a-K0"></a>我言。<a id="a-K1"></a>欲随尊去。<a id="a-K2"></a>比丘言。<a id="a-K3"></a>此是王道何用见问。<a id="a-K4"></a>事实如是。<a id="a-K5"></a>非彼所偷。<a id="a-K6"></a>即遣妇人出。<a id="a-K7"></a>复呼比丘来。<a id="a-K8"></a>问言。<a id="a-K9"></a>汝出家人偷他妇去。<a id="a-KA"></a>云何妄语。<a id="a-KB"></a>望得脱耶。<a id="a-KC"></a>向者女人言。<a id="a-KD"></a>汝实偷汝何言不。<a id="a-KE"></a>比丘答言。<a id="a-KF"></a>不尔。<a id="a-KG"></a>复更重问。<a id="a-KH"></a>答辞如初。<a id="a-KI"></a>遣比丘出。<a id="a-KJ"></a>复唤女人问言。<a id="a-KK"></a>弊死女人。<a id="a-KL"></a>弃夫逃走。<a id="a-KM"></a>妄语欺官望得脱耶向者比丘言。<a id="a-KN"></a>实偷汝。<a id="a-KO"></a>汝何言不。<a id="a-KP"></a>答言。<a id="a-KQ"></a>实不尔。<a id="a-KR"></a>如是三问答辞如初。<a id="a-KS"></a>即留女人唤比丘来。<a id="a-KT"></a>对验情状。<a id="a-KU"></a>观望颜色知其虚实。<a id="a-KV"></a>答辞如初。<a id="a-KW"></a>官问比丘。<a id="a-KX"></a>汝钵何以破。<a id="a-KY"></a>答言。<a id="a-KZ"></a>破耳。<a id="a-Ka"></a>衣何故裂坏。<a id="a-Kb"></a>答言。<a id="a-Kc"></a>裂耳。<a id="a-Kd"></a>肘膝何以伤破。<a id="a-Ke"></a>答言。<a id="a-Kf"></a>伤耳。<a id="a-Kg"></a>妇嗔夫未息。<a id="a-Kh"></a>怜彼比丘受苦如是。<a id="a-Ki"></a>而不语官。<a id="a-Kj"></a>即向官说。<a id="a-Kk"></a>官闻是已。<a id="a-Kl"></a>极大嗔恚。<a id="a-Km"></a>作如是言。<a id="a-Kn"></a>弊恶罪人。<a id="a-Ko"></a>汝便是王更无余人。<a id="a-Kp"></a>即敕官人料理比丘给其汤药。<a id="a-Kq"></a>与其衣钵。<a id="a-Kr"></a>即取是人系着狱中。<a id="a-Ks"></a>籍家财物没入官库。<a id="a-Kt"></a>诸比丘以是因缘往白世尊。<a id="a-Ku"></a>佛语比丘。<a id="a-Kv"></a>何处一切王家得是信心。<a id="a-Kw"></a>此不与共期过患。<a id="a-Kx"></a>如是况复共期从。<a id="a-Ky"></a>今日后不听与。<a id="a-Kz"></a>女人共期道行。<a id="a-L0"></a>佛告诸比丘。<a id="a-L1"></a>依止毗舍离城住者。<a id="a-L2"></a>皆悉令集。<a id="a-L3"></a>以十利故。<a id="a-L4"></a>为诸比丘制戒。<a id="a-L5"></a>乃至已闻者当重闻。<a id="a-L6"></a>若比丘与女人共期道行。<a id="a-L7"></a>乃至聚落中间。<a id="a-L8"></a>波夜提。<a id="a-L9"></a>比丘者。<a id="a-LA"></a>如上说。<a id="a-LB"></a>女人者。<a id="a-LC"></a>若母若姊妹。<a id="a-LD"></a>若大若小。<a id="a-LE"></a>在家出家。<a id="a-LF"></a>共期者。<a id="a-LG"></a>若今日若明日半月一月。<a id="a-LH"></a>道者。<a id="a-LI"></a>三由延两由延一由延半由延。<a id="a-LJ"></a>一拘卢舍半拘卢舍。<a id="a-LK"></a>乃至聚落中间者。<a id="a-LL"></a>波夜提。<a id="a-LM"></a>波夜提者。<a id="a-LN"></a>如上说。<a id="a-LO"></a>若比丘与女人共期道行经一一聚落中间。<a id="a-LP"></a>一一波夜提。<a id="a-LQ"></a>若还来者。<a id="a-LR"></a>亦一一波夜提。<a id="a-LS"></a>余如九十二第三跋渠中。<a id="a-LT"></a>与比丘尼共期。<a id="a-LU"></a>着道行中广说。<a id="a-LV"></a>此中以女人为异耳。<a id="a-LW"></a>是故说。</p>
  <p id="aLX">佛住舍卫城。<a id="a-LY"></a>广说如上。<a id="a-LZ"></a>尔时尊者阿那律在塔山夏安居竟。<a id="a-La"></a>还舍卫城礼觐问讯世尊。<a id="a-Lb"></a>行路中间日冥欲入聚落求宿止处。<a id="a-Lc"></a>时聚落中有一母人。<a id="a-Ld"></a>将一女欲出村取水。<a id="a-Le"></a>道路相逢。<a id="a-Lf"></a>女见比丘颜貌端正威仪庠序。<a id="a-Lg"></a>即生欲想。<a id="a-Lh"></a>比丘入聚落。<a id="a-Li"></a>遍求宿处不得。<a id="a-Lj"></a>作是念。<a id="a-Lk"></a>当还出外于树下宿。<a id="a-Ll"></a>即便还出。<a id="a-Lm"></a>复逢彼母子。<a id="a-Ln"></a>时女问母言。<a id="a-Lo"></a>此沙门向冥欲何处去。<a id="a-Lp"></a>答言。<a id="a-Lq"></a>不知。<a id="a-Lr"></a>女言。<a id="a-Ls"></a>阿母可问。<a id="a-Lt"></a>母即问言。<a id="a-Lu"></a>沙门向冥出聚落欲至何所。<a id="a-Lv"></a>答言。<a id="a-Lw"></a>我入聚落求宿处不得。<a id="a-Lx"></a>欲还出外树下止宿。<a id="a-Ly"></a>女语母言。<a id="a-Lz"></a>可将归家借其宿处。<a id="a-M0"></a>母即语言。<a id="a-M1"></a>沙门随我还家。<a id="a-M2"></a>当借宿处。<a id="a-M3"></a>比丘即随还至家与一房语言。<a id="a-M4"></a>沙门此中可宿。<a id="a-M5"></a>比丘即敷草蓐结跏趺坐。<a id="a-M6"></a>母子食讫。<a id="a-M7"></a>还自眠处。<a id="a-M8"></a>是比丘道行疲极偃息而卧。<a id="a-M9"></a>女伺母眠熟已。<a id="a-MA"></a>除除窃起至比丘所牵其草蓐。<a id="a-MB"></a>比丘觉已。<a id="a-MC"></a>起正身坐。<a id="a-MD"></a>女人性弱即便却去。<a id="a-ME"></a>去已比丘。<a id="a-MF"></a>还复卧。<a id="a-MG"></a>此女须臾复来。<a id="a-MH"></a>如世尊所说。<a id="a-MI"></a>有五种人。<a id="a-MJ"></a>夜多不眠。<a id="a-MK"></a>何等五。<a id="a-ML"></a>女人起欲想忆男子故。<a id="a-MM"></a>夜多不眠。<a id="a-MN"></a>男子起欲想。<a id="a-MO"></a>忆女人故。<a id="a-MP"></a>夜多不眠。<a id="a-MQ"></a>贼有盗心。<a id="a-MR"></a>夜多不眠。<a id="a-MS"></a>王忧念国事故。<a id="a-MT"></a>夜多不眠。<a id="a-MU"></a>精进比丘修习道业。<a id="a-MV"></a>夜多不眠。<a id="a-MW"></a>此女人不得眠。<a id="a-MX"></a>复窃起来牵其草蓐。<a id="a-MY"></a>比丘觉已起正身坐。<a id="a-MZ"></a>乃至。<a id="a-Ma"></a>夜了。<a id="a-Mb"></a>明日至佛所。<a id="a-Mc"></a>佛遥见已。<a id="a-Md"></a>知而故问。<a id="a-Me"></a>谁娆触汝。<a id="a-Mf"></a>颜色不悦。<a id="a-Mg"></a>即以上事具白世尊。<a id="a-Mh"></a>佛告诸比丘。<a id="a-Mi"></a>依止舍卫城住者。<a id="a-Mj"></a>皆悉令集以十利故。<a id="a-Mk"></a>为诸比丘制戒。<a id="a-Ml"></a>乃至已闻者当重闻。<a id="a-Mm"></a>若比丘与女人同室宿。<a id="a-Mn"></a>波夜提。</p>
  <p id="aMo">比丘者。<a id="a-Mp"></a>如上说。<a id="a-Mq"></a>女人者。<a id="a-Mr"></a>若母姊妹。<a id="a-Ms"></a>若大若小。<a id="a-Mt"></a>在家出家。<a id="a-Mu"></a>室者。<a id="a-Mv"></a>同障同覆。<a id="a-Mw"></a>宿者俱眠。<a id="a-Mx"></a>波夜提。<a id="a-My"></a>波夜提者。<a id="a-Mz"></a>如上说。<a id="a-N0"></a>共一房有隔别户无罪。<a id="a-N1"></a>异房无隔。<a id="a-N2"></a>波夜提。<a id="a-N3"></a>共房共隔。<a id="a-N4"></a>波夜提。<a id="a-N5"></a>别房异户无罪。<a id="a-N6"></a>有覆有障。<a id="a-N7"></a>波夜提。<a id="a-N8"></a>有覆半障。<a id="a-N9"></a>越毗尼罪。<a id="a-NA"></a>有覆无障无罪。<a id="a-NB"></a>有障有覆波夜提。<a id="a-NC"></a>有障半覆。<a id="a-ND"></a>越毗尼罪。<a id="a-NE"></a>有障无覆无罪。<a id="a-NF"></a>比丘女人俱室内。<a id="a-NG"></a>波夜提。<a id="a-NH"></a>比丘室内女人半身在屋内。<a id="a-NI"></a>越毗尼罪。<a id="a-NJ"></a>比丘屋内。<a id="a-NK"></a>女人屋外无罪。<a id="a-NL"></a>女人比丘俱屋内。<a id="a-NM"></a>波夜提。<a id="a-NN"></a>女人屋内比丘半身在屋内。<a id="a-NO"></a>越毗尼罪。<a id="a-NP"></a>女人屋内比丘在外无罪。<a id="a-NQ"></a>若佛生日大会。<a id="a-NR"></a>得道日大会。<a id="a-NS"></a>转法轮日大会。<a id="a-NT"></a>罗云大会。<a id="a-NU"></a>阿难大会。<a id="a-NV"></a>般遮于瑟大会。<a id="a-NW"></a>若通夜说法者。<a id="a-NX"></a>当在露地。<a id="a-NY"></a>若风雨若雪堕寒者。<a id="a-NZ"></a>当入屋里正身坐。<a id="a-Na"></a>若老若病不能坐者。<a id="a-Nb"></a>当施障隔。<a id="a-Nc"></a>障隔不得用疏物高齐肩腋。<a id="a-Nd"></a>若比丘道路行入聚落宿时。<a id="a-Ne"></a>当别房别隔。<a id="a-Nf"></a>若无屋者。<a id="a-Ng"></a>当露地宿。<a id="a-Nh"></a>若风雨寒雪当入屋内正身坐。<a id="a-Ni"></a>若老病劣弱不能坐者。<a id="a-Nj"></a>当作障隔。<a id="a-Nk"></a>若无障者。<a id="a-Nl"></a>女人可信者。<a id="a-Nm"></a>应语言。<a id="a-Nn"></a>优婆夷。<a id="a-No"></a>汝先眠我坐。<a id="a-Np"></a>比丘欲眠时。<a id="a-Nq"></a>语令起我。<a id="a-Nr"></a>欲眠汝莫眠。<a id="a-Ns"></a>眠者汝无福。<a id="a-Nt"></a>若雌象乃至鸡。<a id="a-Nu"></a>若骆驼牛驴擎头时未得罪。<a id="a-Nv"></a>委头眠者。<a id="a-Nw"></a>波夜提。<a id="a-Nx"></a>若雌狗舒头时无罪。<a id="a-Ny"></a>屈头眠时。<a id="a-Nz"></a>波夜提。<a id="a-O0"></a>鹅孔雀鸡舒头无罪。<a id="a-O1"></a>屈头着翅下。<a id="a-O2"></a>波夜提。<a id="a-O3"></a>象正立时无罪。<a id="a-O4"></a>倚时。<a id="a-O5"></a>波夜提。<a id="a-O6"></a>若众多比丘在房内眠。<a id="a-O7"></a>母人抱眠女儿入者。<a id="a-O8"></a>一切眠比丘。<a id="a-O9"></a>波夜提。<a id="a-OA"></a>若维那知事。<a id="a-OB"></a>人应语母人言。<a id="a-OC"></a>汝正竖儿抱入。<a id="a-OD"></a>是故说。</p>
  <p id="aOE">佛住舍卫城。<a id="a-OF"></a>广说如上。<a id="a-OG"></a>尔时尊者优陀夷与一知识同聚落婆罗门。<a id="a-OH"></a>婆罗门女出嫁。<a id="a-OI"></a>至异聚落。<a id="a-OJ"></a>遣信语父若阿阇梨。<a id="a-OK"></a>时时来看。<a id="a-OL"></a>我如二不定法中。<a id="a-OM"></a>因缘广说。<a id="a-ON"></a>乃至佛告优陀夷。<a id="a-OO"></a>痴人。<a id="a-OP"></a>在家俗人尚知出家人所应行法。<a id="a-OQ"></a>不应行法汝信心出家而不知出家所应行法。<a id="a-OR"></a>此非法非律。<a id="a-OS"></a>非如佛教。<a id="a-OT"></a>不可以是长养善法。<a id="a-OU"></a>从今日后不听共女人独空静处坐。<a id="a-OV"></a>佛告诸比丘。<a id="a-OW"></a>依止舍卫城住者。<a id="a-OX"></a>皆悉令集。<a id="a-OY"></a>以十利故。<a id="a-OZ"></a>为诸比丘制戒。<a id="a-Oa"></a>乃至已闻者当重闻。<a id="a-Ob"></a>若比丘与女人独空静处坐。<a id="a-Oc"></a>波夜提。<a id="a-Od"></a>比丘者。<a id="a-Oe"></a>如上说。<a id="a-Of"></a>女人者。<a id="a-Og"></a>若母姊妹。<a id="a-Oh"></a>若大若小。<a id="a-Oi"></a>在家出家。<a id="a-Oj"></a>独者独一女人。<a id="a-Ok"></a>更无余人。<a id="a-Ol"></a>设有余人。<a id="a-Om"></a>若眠痴狂心乱苦痛。<a id="a-On"></a>婴儿非人。<a id="a-Oo"></a>畜生虽有是人。<a id="a-Op"></a>故名独。<a id="a-Oq"></a>空静者。<a id="a-Or"></a>寂静处。<a id="a-Os"></a>坐者。<a id="a-Ot"></a>共坐波夜提。<a id="a-Ou"></a>波夜提者。<a id="a-Ov"></a>如上说。<a id="a-Ow"></a>若比丘与女人共坐竟日。<a id="a-Ox"></a>坐者。<a id="a-Oy"></a>一波夜提。<a id="a-Oz"></a>若比丘女人中间起。<a id="a-P0"></a>更坐一一波夜提。<a id="a-P1"></a>若比丘受请到檀越家坐。<a id="a-P2"></a>女人下食已坐比丘前。<a id="a-P3"></a>复起益食。<a id="a-P4"></a>如是复起复坐。<a id="a-P5"></a>一一波夜提。<a id="a-P6"></a>一女人比丘边坐一女人来往益食。<a id="a-P7"></a>女人出时比丘应起。<a id="a-P8"></a>起时不得辄尔起。<a id="a-P9"></a>恐彼女疑。<a id="a-PA"></a>谓呼比丘有异想。<a id="a-PB"></a>应先语。<a id="a-PC"></a>姊妹。<a id="a-PD"></a>我欲起。<a id="a-PE"></a>问言何故起。<a id="a-PF"></a>答言。<a id="a-PG"></a>世尊制戒不听共女人独空静处坐。<a id="a-PH"></a>是故起耳。<a id="a-PI"></a>女言。<a id="a-PJ"></a>尊者莫起。<a id="a-PK"></a>我自起。<a id="a-PL"></a>起者无罪。<a id="a-PM"></a>减七岁女在阶道板上坐。<a id="a-PN"></a>坐已复第二板上坐。<a id="a-PO"></a>坐已复起第三板上坐。<a id="a-PP"></a>如是一一徙处坐。<a id="a-PQ"></a>一一波夜提。<a id="a-PR"></a>若家中作务净人来往不断者。<a id="a-PS"></a>无罪。<a id="a-PT"></a>若门向道道中行人如比丘乞食顷不断。<a id="a-PU"></a>彼即当净人无罪。<a id="a-PV"></a>若比丘女人于阁上共坐。<a id="a-PW"></a>阁下净人遥见比丘。<a id="a-PX"></a>比丘亦见净人无罪。<a id="a-PY"></a>比丘女人在阁下坐。<a id="a-PZ"></a>阁上人亦如是。<a id="a-Pa"></a>或见而非闻。<a id="a-Pb"></a>或闻而非见。<a id="a-Pc"></a>亦见亦闻。<a id="a-Pd"></a>非见非闻见而非闻者。<a id="a-Pe"></a>净人遥见比丘女人共坐。<a id="a-Pf"></a>不闻语声越毗尼罪。<a id="a-Pg"></a>闻而非见者。<a id="a-Ph"></a>闻语声不见其人。<a id="a-Pi"></a>越毗尼罪。<a id="a-Pj"></a>亦见亦闻者。<a id="a-Pk"></a>见共坐闻语声。<a id="a-Pl"></a>无罪。<a id="a-Pm"></a>非见非闻者。<a id="a-Pn"></a>波夜提。<a id="a-Po"></a>盲净人。<a id="a-Pp"></a>越毗尼罪聋净人。<a id="a-Pq"></a>越毗尼罪。<a id="a-Pr"></a>盲聋净人者。<a id="a-Ps"></a>波夜提。<a id="a-Pt"></a>一盲一聋净人者无罪。<a id="a-Pu"></a>若净人眠者。<a id="a-Pv"></a>当动令觉此罪。<a id="a-Pw"></a>亦是聚落。<a id="a-Px"></a>亦阿练若处。<a id="a-Py"></a>亦是时亦非时。<a id="a-Pz"></a>亦是昼亦是夜。<a id="a-Q0"></a>是屏处非露处。<a id="a-Q1"></a>是空静非众多是近非远。<a id="a-Q2"></a>是故说。</p>
  <p id="aQ3">故夺及疑悔　　不舍藏畏怖</p>
  <p id="aQ4">水戏指相拟　　共行同室宿</p>
  <p id="aQ5">空静处亦然　　第七跋渠竟</p>
  <p id="aQ6">佛住舍卫城。<a id="a-Q7"></a>广说如上。<a id="a-Q8"></a>尔时毗舍佉鹿母。<a id="a-Q9"></a>长请祇洹僧。<a id="a-QA"></a>次第到其舍食时。<a id="a-QB"></a>毗舍佉鹿母头面礼僧足。<a id="a-QC"></a>次第而下。<a id="a-QD"></a>到十六群比丘所。<a id="a-QE"></a>见其年少身色柔软而能舍家。<a id="a-QF"></a>女人多慈起儿子想。<a id="a-QG"></a>亦敬法故。<a id="a-QH"></a>即便问言。<a id="a-QI"></a>祇洹众僧无供时。<a id="a-QJ"></a>尊者何处得食。<a id="a-QK"></a>答言。<a id="a-QL"></a>时到着衣持钵。<a id="a-QM"></a>家家乞食。<a id="a-QN"></a>即语尊者。<a id="a-QO"></a>若无供时来我家食。<a id="a-QP"></a>我自今已后若无人供日。<a id="a-QQ"></a>我当施食。<a id="a-QR"></a>年少比丘闻是语已。<a id="a-QS"></a>即便受请。<a id="a-QT"></a>至无供日。<a id="a-QU"></a>到其家食。<a id="a-QV"></a>鹿母长请佛时。<a id="a-QW"></a>尊者阿难日日到彼。<a id="a-QX"></a>为请食故。<a id="a-QY"></a>见十六群比丘在其家食。<a id="a-QZ"></a>此诸年少起憍恣言。<a id="a-Qa"></a>母此食太多。<a id="a-Qb"></a>答言。<a id="a-Qc"></a>子减之。<a id="a-Qd"></a>复言。<a id="a-Qe"></a>太少。<a id="a-Qf"></a>答言。<a id="a-Qg"></a>子当益如是。<a id="a-Qh"></a>或嫌冷热坚软甜酢咸淡。<a id="a-Qi"></a>如是种种难可称适。<a id="a-Qj"></a>鹿母信心多慈。<a id="a-Qk"></a>答言。<a id="a-Ql"></a>子随索随与。<a id="a-Qm"></a>阿难见已。<a id="a-Qn"></a>作是念。<a id="a-Qo"></a>若此是不信家。<a id="a-Qp"></a>便起恶心。<a id="a-Qq"></a>以是因缘往白佛言。<a id="a-Qr"></a>善哉世尊。<a id="a-Qs"></a>愿从今日勿与小儿受具足戒。<a id="a-Qt"></a>佛言。<a id="a-Qu"></a>从今日后年未满二十。<a id="a-Qv"></a>不得与受具足。</p>
  <p id="aQw">复次佛住舍卫城。<a id="a-Qx"></a>广说如上。<a id="a-Qy"></a>尔时摩诃罗父子二人在家有信舍家修道。<a id="a-Qz"></a>其子沙弥供给五百比丘。<a id="a-R0"></a>诸比丘或索杨枝。<a id="a-R1"></a>或索树叶。<a id="a-R2"></a>如是众多不能得供。<a id="a-R3"></a>时摩诃罗念曰。<a id="a-R4"></a>我正有一子。<a id="a-R5"></a>供给五百比丘。<a id="a-R6"></a>所索众多不能得供。<a id="a-R7"></a>如是不久。<a id="a-R8"></a>必当生病然世尊制戒年未满二十。<a id="a-R9"></a>不应与受具戒。<a id="a-RA"></a>虽知不应且与受之。<a id="a-RB"></a>令其免苦。<a id="a-RC"></a>即将比丘出到戒场上。<a id="a-RD"></a>与受具足。<a id="a-RE"></a>受具足已。<a id="a-RF"></a>诸比丘犹如前法唤言。<a id="a-RG"></a>沙弥与我知净杨枝及草树叶。<a id="a-RH"></a>彼即答言。<a id="a-RI"></a>我已受具足。<a id="a-RJ"></a>云何故唤沙弥。<a id="a-RK"></a>诸比丘言。<a id="a-RL"></a>谁与汝受。<a id="a-RM"></a>答言。<a id="a-RN"></a>我婆楼醯诸比丘。<a id="a-RO"></a>以是因缘。<a id="a-RP"></a>具白世尊。<a id="a-RQ"></a>佛言。<a id="a-RR"></a>呼摩诃罗来。<a id="a-RS"></a>来已。<a id="a-RT"></a>佛具问上事。<a id="a-RU"></a>汝实尔不。<a id="a-RV"></a>答言实尔。<a id="a-RW"></a>佛言。<a id="a-RX"></a>此是恶事。<a id="a-RY"></a>摩诃罗。<a id="a-RZ"></a>汝云何知人年未满二十。<a id="a-Ra"></a>而与受具足。<a id="a-Rb"></a>佛言。<a id="a-Rc"></a>从今日后。<a id="a-Rd"></a>不听年未满二十而受具足。<a id="a-Re"></a>佛告诸比丘。<a id="a-Rf"></a>依止舍卫城住者。<a id="a-Rg"></a>皆悉令集。<a id="a-Rh"></a>以十利故。<a id="a-Ri"></a>为诸比丘制戒。<a id="a-Rj"></a>乃至已闻者。<a id="a-Rk"></a>当重闻。<a id="a-Rl"></a>若比丘知人年不满二十。<a id="a-Rm"></a>与受具足。<a id="a-Rn"></a>波夜提。<a id="a-Ro"></a>诸比丘应诃责。<a id="a-Rp"></a>是人不名受具足。<a id="a-Rq"></a>比丘者。<a id="a-Rr"></a>如上说。<a id="a-Rs"></a>知者。<a id="a-Rt"></a>若自知。<a id="a-Ru"></a>若从他人闻。<a id="a-Rv"></a>不满者。<a id="a-Rw"></a>不满二十雨减二十年。<a id="a-Rx"></a>是名不满。<a id="a-Ry"></a>二十减二十雨满二十年。<a id="a-Rz"></a>是名不满二十。<a id="a-S0"></a>减二十雨过二十年是名不满。<a id="a-S1"></a>二十冬时生还冬时受。<a id="a-S2"></a>未经安居竟。<a id="a-S3"></a>是名不满。<a id="a-S4"></a>春时生还春时受。<a id="a-S5"></a>未经安居竟。<a id="a-S6"></a>是名不满。<a id="a-S7"></a>前安居生还前安居受。<a id="a-S8"></a>未经前安居竟。<a id="a-S9"></a>是名不满。<a id="a-SA"></a>后安居生还后安居受。<a id="a-SB"></a>未经后安居竟。<a id="a-SC"></a>是名不满。<a id="a-SD"></a>此人减二十时人。<a id="a-SE"></a>半谓减半谓满。<a id="a-SF"></a>半谓减者。<a id="a-SG"></a>波夜提。<a id="a-SH"></a>谓满者。<a id="a-SI"></a>无罪。<a id="a-SJ"></a>此人名受具足。<a id="a-SK"></a>此人年减二十时。<a id="a-SL"></a>人一切谓不满与受具足。<a id="a-SM"></a>一切波夜提。<a id="a-SN"></a>此人不名受具足。<a id="a-SO"></a>此人年减二十时。<a id="a-SP"></a>人一切谓满与受具足。<a id="a-SQ"></a>一切无罪。<a id="a-SR"></a>此人名受具足满二十雨减二十年。<a id="a-SS"></a>是名满。<a id="a-ST"></a>二十满二十雨满二十年。<a id="a-SU"></a>是名满。<a id="a-SV"></a>二十满二十雨过二十年。<a id="a-SW"></a>是名满。<a id="a-SX"></a>二十冬时生经安居竟受具足。<a id="a-SY"></a>是名满。<a id="a-SZ"></a>二十春时生安居竟受具足。<a id="a-Sa"></a>是名满。<a id="a-Sb"></a>二十前安居时生前安居竟受具足。<a id="a-Sc"></a>是名满。<a id="a-Sd"></a>二十后安居时生后安居竟受具足。<a id="a-Se"></a>是名满。<a id="a-Sf"></a>二十雨满二十雨时。<a id="a-Sg"></a>人半谓满半谓不满。<a id="a-Sh"></a>谓不满者。<a id="a-Si"></a>越毗尼罪。<a id="a-Sj"></a>谓满者无罪。<a id="a-Sk"></a>是人名受具足。<a id="a-Sl"></a>满二十雨时。<a id="a-Sm"></a>人一切谓不满。<a id="a-Sn"></a>一切越毗尼罪。<a id="a-So"></a>是人不名受具足。<a id="a-Sp"></a>满二十雨一切谓满一切无罪。<a id="a-Sq"></a>是人善受具足。<a id="a-Sr"></a>若比丘知人不满二十与受具足。<a id="a-Ss"></a>此诸比丘应呵责已。<a id="a-St"></a>波夜提。<a id="a-Su"></a>悔过波夜提者。<a id="a-Sv"></a>如上说。<a id="a-Sw"></a>若有人来欲受具足月满者。<a id="a-Sx"></a>应与受具足。<a id="a-Sy"></a>不满者应语令待满。<a id="a-Sz"></a>若前人不知者。<a id="a-T0"></a>当问其父母亲里。<a id="a-T1"></a>若复不知当看生年板。<a id="a-T2"></a>若复无是者当观其颜状。<a id="a-T3"></a>观时不得直观形体。<a id="a-T4"></a>或贵乐家子形大年少。<a id="a-T5"></a>当观其手足成就不。<a id="a-T6"></a>若如是复不知者。<a id="a-T7"></a>当问何王何岁国土丰俭旱涝时节。<a id="a-T8"></a>是故说。</p>
  <p id="aT9">佛住舍卫城。<a id="a-TA"></a>广说如上。<a id="a-TB"></a>尔时舍卫毗舍离二国有嫌。<a id="a-TC"></a>年年互相抄伐。<a id="a-TD"></a>时毗舍离人来舍卫。<a id="a-TE"></a>抄劫人民得物去。<a id="a-TF"></a>还入本界生安隐想。<a id="a-TG"></a>解仗止息。<a id="a-TH"></a>舍卫王作是念。<a id="a-TI"></a>我为国王。<a id="a-TJ"></a>应却邻敌安民。<a id="a-TK"></a>云何使贼劫掠人物。<a id="a-TL"></a>即敕将士。<a id="a-TM"></a>仰汝追捕必使擒获。<a id="a-TN"></a>若不得者不足空还。<a id="a-TO"></a>将士念言。<a id="a-TP"></a>王教严重事应宜速。<a id="a-TQ"></a>即集兵众寻踪掩袭。<a id="a-TR"></a>时舍卫比丘安居竟。<a id="a-TS"></a>欲诣毗舍离。<a id="a-TT"></a>诸比丘失道。<a id="a-TU"></a>堕彼贼中。<a id="a-TV"></a>贼便惊愕。<a id="a-TW"></a>问比丘。<a id="a-TX"></a>比丘汝是何人。<a id="a-TY"></a>答言我出家人何道出家。<a id="a-TZ"></a>答言。<a id="a-Ta"></a>释种出家。<a id="a-Tb"></a>问言。<a id="a-Tc"></a>大德。<a id="a-Td"></a>汝欲那去。<a id="a-Te"></a>答言。<a id="a-Tf"></a>欲向毗舍离失道到此。<a id="a-Tg"></a>即示其道。<a id="a-Th"></a>时比丘问贼长寿。<a id="a-Ti"></a>汝欲何去。<a id="a-Tj"></a>答言。<a id="a-Tk"></a>向毗舍离。<a id="a-Tl"></a>比丘复言。<a id="a-Tm"></a>当共作伴。<a id="a-Tn"></a>彼即答言。<a id="a-To"></a>我等是贼劫夺他物。<a id="a-Tp"></a>径涉榛木行不择路。<a id="a-Tq"></a>汝是善人。<a id="a-Tr"></a>云何随我。<a id="a-Ts"></a>此是直道可从是去。<a id="a-Tt"></a>比丘复请愿。<a id="a-Tu"></a>将我去勿复令我重遭失道。<a id="a-Tv"></a>贼答如初。<a id="a-Tw"></a>如是至三语。<a id="a-Tx"></a>言未竟追捕寻至。<a id="a-Ty"></a>合捉比丘。<a id="a-Tz"></a>将至王所。<a id="a-U0"></a>作如是言。<a id="a-U1"></a>大王此是群贼。<a id="a-U2"></a>王言。<a id="a-U3"></a>先将比丘来。<a id="a-U4"></a>来已王言。<a id="a-U5"></a>汝出家人。<a id="a-U6"></a>云何作贼。<a id="a-U7"></a>比丘答言。<a id="a-U8"></a>我非是贼。<a id="a-U9"></a>何故相随。<a id="a-UA"></a>比丘以上事具向王说。<a id="a-UB"></a>王言。<a id="a-UC"></a>遣比丘去。<a id="a-UD"></a>将此贼来来已。<a id="a-UE"></a>问贼言。<a id="a-UF"></a>此出家人是汝伴不。<a id="a-UG"></a>答言。<a id="a-UH"></a>非伴。<a id="a-UI"></a>何故相随。<a id="a-UJ"></a>贼以上事具向王说。<a id="a-UK"></a>王言。<a id="a-UL"></a>将贼去。<a id="a-UM"></a>更唤比丘来。<a id="a-UN"></a>来已。<a id="a-UO"></a>王问比丘。<a id="a-UP"></a>汝出家人。<a id="a-UQ"></a>云何作贼妄语欺官。<a id="a-UR"></a>望得脱耶。<a id="a-US"></a>贼道汝是伴。<a id="a-UT"></a>何以言非。<a id="a-UU"></a>比丘答如初。<a id="a-UV"></a>王即教敕禁官放比丘去。<a id="a-UW"></a>贼如法治罪。<a id="a-UX"></a>便取五百群贼。<a id="a-UY"></a>着迦毗罗华鬘。<a id="a-UZ"></a>打鼓摇铃四交道头。<a id="a-Ua"></a>唱唤而出。<a id="a-Ub"></a>欲将杀之。<a id="a-Uc"></a>贼大啼哭。<a id="a-Ud"></a>佛知而故问。<a id="a-Ue"></a>比丘是何等众多人声。<a id="a-Uf"></a>比丘答言。<a id="a-Ug"></a>世尊。<a id="a-Uh"></a>是五百群贼。<a id="a-Ui"></a>被王教令。<a id="a-Uj"></a>将欲杀之是其声耳。<a id="a-Uk"></a>佛告阿难。<a id="a-Ul"></a>汝往语王。<a id="a-Um"></a>汝是人王当慈民如子。<a id="a-Un"></a>云何一时杀五百人。<a id="a-Uo"></a>阿难受教。<a id="a-Up"></a>即诣王所。<a id="a-Uq"></a>具说佛语。<a id="a-Ur"></a>王言。<a id="a-Us"></a>尊者阿难。<a id="a-Ut"></a>我知是事若杀一人罪报甚多。<a id="a-Uu"></a>况复五百人。<a id="a-Uv"></a>但是贼数数来坏我聚落抄掠人民。<a id="a-Uw"></a>若世尊能使是人不复作贼者。<a id="a-Ux"></a>可放令活。<a id="a-Uy"></a>阿难即还以王所说具白佛。<a id="a-Uz"></a>佛语阿难。<a id="a-V0"></a>更往语王。<a id="a-V1"></a>王但放去。<a id="a-V2"></a>我能令此人从今日后更不作贼。<a id="a-V3"></a>阿难受教已。<a id="a-V4"></a>先到刑处。<a id="a-V5"></a>语监杀者言。<a id="a-V6"></a>是诸罪人世尊已救。<a id="a-V7"></a>未可便杀。<a id="a-V8"></a>复语贼言。<a id="a-V9"></a>汝能出家不。<a id="a-VA"></a>贼言。<a id="a-VB"></a>尊者我本若出家不遭此苦。<a id="a-VC"></a>今甚愿乐。<a id="a-VD"></a>何由可得。<a id="a-VE"></a>阿难即至王所。<a id="a-VF"></a>作是言世尊语王。<a id="a-VG"></a>我能令此人从今日后更不作贼。<a id="a-VH"></a>王即敕监官。<a id="a-VI"></a>可原生命。<a id="a-VJ"></a>且未解缚。<a id="a-VK"></a>送诣世尊。<a id="a-VL"></a>佛自放之。<a id="a-VM"></a>尔时世尊欲度彼人故。<a id="a-VN"></a>在露地坐。<a id="a-VO"></a>贼遥见佛系缚自解。<a id="a-VP"></a>头面礼足。<a id="a-VQ"></a>却住一面。<a id="a-VR"></a>佛观其宿缘随顺说法。<a id="a-VS"></a>布施持戒行业报应。<a id="a-VT"></a>苦习尽道。<a id="a-VU"></a>四真谛法。<a id="a-VV"></a>即于是时得须陀洹道。<a id="a-VW"></a>问言。<a id="a-VX"></a>汝等乐出家不。<a id="a-VY"></a>答言世尊。<a id="a-VZ"></a>我等先若出家不遭此苦。<a id="a-Va"></a>唯愿今者度我出家。<a id="a-Vb"></a>佛言。<a id="a-Vc"></a>善来比丘。<a id="a-Vd"></a>作是语时。<a id="a-Ve"></a>五百群贼举身被服变为三衣。<a id="a-Vf"></a>自然钵器威仪庠序。<a id="a-Vg"></a>如似百岁旧比丘。<a id="a-Vh"></a>皆成罗汉。<a id="a-Vi"></a>诸比丘白佛言。<a id="a-Vj"></a>世尊。<a id="a-Vk"></a>云何五百群贼蒙世尊恩自然解脱。<a id="a-Vl"></a>佛言。<a id="a-Vm"></a>不但今日蒙我解脱。<a id="a-Vn"></a>过去世时已曾蒙我。<a id="a-Vo"></a>如猕猴本生经中广说。<a id="a-Vp"></a>佛告诸比丘。<a id="a-Vq"></a>依止舍卫城住者。<a id="a-Vr"></a>皆悉令集。<a id="a-Vs"></a>以十利故。<a id="a-Vt"></a>为诸比丘制戒。<a id="a-Vu"></a>乃至已闻者当重闻。<a id="a-Vv"></a>若比丘与贼期共道行。<a id="a-Vw"></a>乃至聚落间。<a id="a-Vx"></a>波夜提。<a id="a-Vy"></a>比丘者。<a id="a-Vz"></a>如上说。<a id="a-W0"></a>贼者。<a id="a-W1"></a>劫盗。<a id="a-W2"></a>期者。<a id="a-W3"></a>若今日明日一月半月。<a id="a-W4"></a>道者。<a id="a-W5"></a>三由延。<a id="a-W6"></a>二由延。<a id="a-W7"></a>一由延。<a id="a-W8"></a>一拘卢舍。<a id="a-W9"></a>半拘卢舍。<a id="a-WA"></a>乃至聚落。<a id="a-WB"></a>波夜提。<a id="a-WC"></a>波夜提者。<a id="a-WD"></a>如上说。<a id="a-WE"></a>不得与贼共期道行。<a id="a-WF"></a>若比丘欲行时。<a id="a-WG"></a>当求车伴人伴。<a id="a-WH"></a>贼相貌有三事可知香色庄严。<a id="a-WI"></a>香者。<a id="a-WJ"></a>在旷野中食熟肉生肉气色者。<a id="a-WK"></a>常恐怖色。<a id="a-WL"></a>庄严者。<a id="a-WM"></a>终日结束面黑发黄凶恶。<a id="a-WN"></a>似阎罗人。<a id="a-WO"></a>是三种名为贼相不应共行。<a id="a-WP"></a>若贼诈称作好人着好衣服。<a id="a-WQ"></a>到空迥处。<a id="a-WR"></a>展转相语。<a id="a-WS"></a>今日当入是聚落。<a id="a-WT"></a>破坏墙壁劫夺财物。<a id="a-WU"></a>不问沙门婆罗门。<a id="a-WV"></a>一切尽取。<a id="a-WW"></a>当知是贼是时不得。<a id="a-WX"></a>即便舍离。<a id="a-WY"></a>且随顺去。<a id="a-WZ"></a>若近聚落方便舍去。<a id="a-Wa"></a>若贼觉者应语长寿。<a id="a-Wb"></a>我正到此耳。<a id="a-Wc"></a>若与贼共期道行。<a id="a-Wd"></a>波夜提。<a id="a-We"></a>与女贼共行。<a id="a-Wf"></a>亦如是。<a id="a-Wg"></a>与偷金贼共行。<a id="a-Wh"></a>波夜提。<a id="a-Wi"></a>与叛负债人共行。<a id="a-Wj"></a>越毗尼罪。<a id="a-Wk"></a>是故说。</p>
  <p id="aWl">佛住旷野精舍。<a id="a-Wm"></a>广说如上。<a id="a-Wn"></a>尔时营事比丘。<a id="a-Wo"></a>自掘地作基作塼作泥。<a id="a-Wp"></a>为世人所讥。<a id="a-Wq"></a>沙门瞿昙无量方便。<a id="a-Wr"></a>毁呰杀生赞叹不杀。<a id="a-Ws"></a>而今自手掘地作基作塼作泥。<a id="a-Wt"></a>故伤破根命。<a id="a-Wu"></a>此是败人何道之有。<a id="a-Wv"></a>诸比丘以是因缘。<a id="a-Ww"></a>往白世尊。<a id="a-Wx"></a>佛言。<a id="a-Wy"></a>呼营事比丘来。<a id="a-Wz"></a>来已。<a id="a-X0"></a>佛问比丘。<a id="a-X1"></a>汝实尔不。<a id="a-X2"></a>答言实尔。<a id="a-X3"></a>佛语比丘。<a id="a-X4"></a>此中虽无命根。<a id="a-X5"></a>出家之人所不应作。<a id="a-X6"></a>当少事少务。<a id="a-X7"></a>莫为世人所讥。<a id="a-X8"></a>失他善福。<a id="a-X9"></a>从今日后不得自手掘地。<a id="a-XA"></a>佛告诸比丘。<a id="a-XB"></a>依止旷野诸比丘皆悉令集。<a id="a-XC"></a>以十利故。<a id="a-XD"></a>与诸比丘制戒。<a id="a-XE"></a>乃至已闻者当重闻。<a id="a-XF"></a>若比丘自手掘地。<a id="a-XG"></a>若使人掘指示语掘。<a id="a-XH"></a>波夜提。<a id="a-XI"></a>比丘者。<a id="a-XJ"></a>如上说。<a id="a-XK"></a>自手者。<a id="a-XL"></a>若身身分身方便。<a id="a-XM"></a>身者。<a id="a-XN"></a>举身跳踯走来走去。<a id="a-XO"></a>欲令坏地者。<a id="a-XP"></a>波夜提。<a id="a-XQ"></a>是名身。<a id="a-XR"></a>身分者。<a id="a-XS"></a>若手若脚。<a id="a-XT"></a>若膝若肘。<a id="a-XU"></a>若指爪。<a id="a-XV"></a>是名身分。<a id="a-XW"></a>身方便者。<a id="a-XX"></a>若锹钁斧凿竹木自手掘地。<a id="a-XY"></a>若遥掷欲令坏。<a id="a-XZ"></a>坏者。<a id="a-Xa"></a>波夜提。<a id="a-Xb"></a>地者。<a id="a-Xc"></a>生作。<a id="a-Xd"></a>生者。<a id="a-Xe"></a>大地是名生。<a id="a-Xf"></a>作者。<a id="a-Xg"></a>基作上作。<a id="a-Xh"></a>基作者。<a id="a-Xi"></a>露地墙壁。<a id="a-Xj"></a>上作者。<a id="a-Xk"></a>重阁屋上覆土是名上作。<a id="a-Xl"></a>自掘者。<a id="a-Xm"></a>自掘使人掘。<a id="a-Xn"></a>乃至言掘是地。<a id="a-Xo"></a>波夜提。<a id="a-Xp"></a>波夜提者。<a id="a-Xq"></a>如上说。<a id="a-Xr"></a>若自方便多掘。<a id="a-Xs"></a>一波夜提。<a id="a-Xt"></a>若中间止住一一波夜提。<a id="a-Xu"></a>使人者使他人掘。<a id="a-Xv"></a>前人多掘。<a id="a-Xw"></a>一波夜提。<a id="a-Xx"></a>若重语使掘疾掘语语。<a id="a-Xy"></a>波夜提。<a id="a-Xz"></a>若比丘欲使地平作方便扫地。<a id="a-Y0"></a>越毗尼罪。<a id="a-Y1"></a>若伤如蚊脚。<a id="a-Y2"></a>波夜提。<a id="a-Y3"></a>不作方便无罪。<a id="a-Y4"></a>若方便牵曳木欲使破地牵时。<a id="a-Y5"></a>越毗尼罪。<a id="a-Y6"></a>若伤如蚊脚。<a id="a-Y7"></a>波夜提。<a id="a-Y8"></a>不作方便无罪。<a id="a-Y9"></a>若驱牛马欲使破地。<a id="a-YA"></a>亦如是不作方便无罪。<a id="a-YB"></a>若欲使地平故经行行时。<a id="a-YC"></a>越毗尼罪。<a id="a-YD"></a>伤如蚊脚。<a id="a-YE"></a>波夜提。<a id="a-YF"></a>住坐卧亦如是。<a id="a-YG"></a>不故者无罪。<a id="a-YH"></a>若比丘河边坎上以脚踏堕踏踏波夜提。<a id="a-YI"></a>池坎岸边行土崩无罪。<a id="a-YJ"></a>若土块一人不胜破者。<a id="a-YK"></a>波夜提。<a id="a-YL"></a>破减一人重者。<a id="a-YM"></a>无罪。<a id="a-YN"></a>若比丘捉木石塼瓦锹钁掷地。<a id="a-YO"></a>不故虽伤无罪。<a id="a-YP"></a>若营事比丘多有塔物僧物。<a id="a-YQ"></a>欲藏地中。<a id="a-YR"></a>若在露处生地不得。<a id="a-YS"></a>自掘当使净人知若在覆处。<a id="a-YT"></a>死地得自掘藏。<a id="a-YU"></a>若地打杙。<a id="a-YV"></a>越毗尼罪。<a id="a-YW"></a>伤如蚊脚。<a id="a-YX"></a>波夜提。<a id="a-YY"></a>拔杙时。<a id="a-YZ"></a>越毗尼罪。<a id="a-Ya"></a>伤如蚊脚。<a id="a-Yb"></a>波夜提。<a id="a-Yc"></a>若比丘欲张毡氎须钉四角。<a id="a-Yd"></a>若覆处死地自钉无罪。<a id="a-Ye"></a>若露处生地。<a id="a-Yf"></a>当使净人知拔时。<a id="a-Yg"></a>当使净人知。<a id="a-Yh"></a>若比丘房内钉壁毁损成功。<a id="a-Yi"></a>越毗尼罪。<a id="a-Yj"></a>若先有故孔无罪。<a id="a-Yk"></a>若比丘外被雨地伤如蚊脚。<a id="a-Yl"></a>波夜提。<a id="a-Ym"></a>若欲画地。<a id="a-Yn"></a>越毗尼罪。<a id="a-Yo"></a>伤如蚊脚。<a id="a-Yp"></a>波夜提。<a id="a-Yq"></a>画末土无罪。<a id="a-Yr"></a>若营事比丘欲作摸式。<a id="a-Ys"></a>当画板木塼上。<a id="a-Yt"></a>若泥覆朽故房舍。<a id="a-Yu"></a>欲撤时不得自撤。<a id="a-Yv"></a>当使净人。<a id="a-Yw"></a>若欲坏壁时。<a id="a-Yx"></a>当使净人却泥。<a id="a-Yy"></a>然后自得摘塼至基际使净人摘。<a id="a-Yz"></a>若壁不泥者。<a id="a-Z0"></a>以曾被雨。<a id="a-Z1"></a>使净人摘两三行。<a id="a-Z2"></a>然后自摘至地际。<a id="a-Z3"></a>复使净人摘。<a id="a-Z4"></a>若塼坏聚被雨已。<a id="a-Z5"></a>不得自取。<a id="a-Z6"></a>使净人取上。<a id="a-Z7"></a>两三重。<a id="a-Z8"></a>然后自取至地际。<a id="a-Z9"></a>复使净人取若覆上者。<a id="a-ZA"></a>得自取到地际。<a id="a-ZB"></a>应使净人取塼聚。<a id="a-ZC"></a>亦如是。<a id="a-ZD"></a>若死土被雨已。<a id="a-ZE"></a>比丘不得自取。<a id="a-ZF"></a>使净人取尽雨所洽际。<a id="a-ZG"></a>然后自取无罪。<a id="a-ZH"></a>若鼠壤被雨不得取。<a id="a-ZI"></a>应使净人取。<a id="a-ZJ"></a>若新雨后比丘不得自抒井。<a id="a-ZK"></a>应使净人抒。<a id="a-ZL"></a>若净人小不能者。<a id="a-ZM"></a>当先下净人扰令浊。<a id="a-ZN"></a>然后自抒。<a id="a-ZO"></a>若池水洸水。<a id="a-ZP"></a>新雨后比丘不得自抒若牛马先涉得自抒。<a id="a-ZQ"></a>若泥被雨后不得自取。<a id="a-ZR"></a>使净人取。<a id="a-ZS"></a>若池泥洸泥新雨后。<a id="a-ZT"></a>比丘不得自取。<a id="a-ZU"></a>使净人取。<a id="a-ZV"></a>若水渎若屋流水道。<a id="a-ZW"></a>新雨后比丘不得自抒。<a id="a-ZX"></a>使净人抒。<a id="a-ZY"></a>若大小行用水时手摩地。<a id="a-ZZ"></a>波夜提。<a id="a-Za"></a>当用灰土豆末。<a id="a-Zb"></a>若雨涝推土聚一处。<a id="a-Zc"></a>比丘不得自取。<a id="a-Zd"></a>使净人取。<a id="a-Ze"></a>若瓮瓶器物在露地经雨已。<a id="a-Zf"></a>比丘不得自取。<a id="a-Zg"></a>使净人取。<a id="a-Zh"></a>若洗脚木经雨后不得自取。<a id="a-Zi"></a>若木石塼瓦种种诸物在露地。<a id="a-Zj"></a>雨后比丘不得自取。<a id="a-Zk"></a>使净人知掘地。<a id="a-Zl"></a>波夜提半沙越毗尼罪。<a id="a-Zm"></a>纯沙无罪。<a id="a-Zn"></a>石礓石粪灰亦如是。<a id="a-Zo"></a>是故说。</p>
 </body>
</html>