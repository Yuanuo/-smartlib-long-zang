<!doctype html>
<html id="z3IBV2Coe" data-ver="2336">
 <head>
  <meta charset="utf-8">
  <meta author="佛陀跋陀罗">
  <meta author="法显">
  <meta library="龙藏">
  <meta catalog="小乘律">
  <meta period="东晋">
 </head>
 <body>
  <h1 id="a1">摩诃僧祇律卷第七</h1>
  <h2 id="a2">明僧残戒法第二之余</h2>
  <p id="a3">佛住舍卫城。<a id="a-4"></a>广说如上尔时有长老比丘。<a id="a-5"></a>名迦罗。<a id="a-6"></a>时到着入聚落衣持钵入城。<a id="a-7"></a>次行乞食。<a id="a-8"></a>到一田家。<a id="a-9"></a>其家母人遥见长老迦罗。<a id="a-A"></a>便起迎之。<a id="a-B"></a>恭敬问讯。<a id="a-C"></a>善来阿阇梨。<a id="a-D"></a>久不相见。<a id="a-E"></a>莫如余家作疏外意。<a id="a-F"></a>如自家想。<a id="a-G"></a>请令入坐。<a id="a-H"></a>迦罗即坐。<a id="a-I"></a>时母人礼迦罗足已。<a id="a-J"></a>于一面立。<a id="a-K"></a>其家男女皆来礼迦罗足已。<a id="a-L"></a>于一面立。<a id="a-M"></a>时有大儿后来礼足已。<a id="a-N"></a>于一面立。<a id="a-O"></a>迦罗问言。<a id="a-P"></a>是谁家儿。<a id="a-Q"></a>母人答言。<a id="a-R"></a>此是我儿。<a id="a-S"></a>迦罗问言。<a id="a-T"></a>为婚娶未。<a id="a-U"></a>答言。<a id="a-V"></a>未婚。<a id="a-W"></a>迦罗言。<a id="a-X"></a>应为娶妇。<a id="a-Y"></a>莫令在外作诸过恶。<a id="a-Z"></a>迦罗复问。<a id="a-a"></a>颇有拟宜处不。<a id="a-b"></a>答言。<a id="a-c"></a>有某家。<a id="a-d"></a>有女遣信。<a id="a-e"></a>往索不得。<a id="a-f"></a>问言。<a id="a-g"></a>何故不得。<a id="a-h"></a>答言。<a id="a-i"></a>彼作是语。<a id="a-j"></a>我欲令无子有子无女有女。<a id="a-k"></a>如我一目。<a id="a-l"></a>亦为我子亦为女婿。<a id="a-m"></a>我当与之。<a id="a-n"></a>我今何为。<a id="a-o"></a>为彼女故。<a id="a-p"></a>放子令去。<a id="a-q"></a>迦罗言。<a id="a-r"></a>如汝所言。<a id="a-s"></a>彼是愚人。<a id="a-t"></a>谁当为女放舍。<a id="a-u"></a>其子如人所说。<a id="a-v"></a>女生外向。<a id="a-w"></a>虽生王家。<a id="a-x"></a>随嫁娶法。<a id="a-y"></a>会当出去。<a id="a-z"></a>如汝本时。<a id="a-10"></a>亦从外来。<a id="a-11"></a>然我亦出入彼家。<a id="a-12"></a>当为汝男求索。<a id="a-13"></a>彼女答言。<a id="a-14"></a>善哉阿阇梨。<a id="a-15"></a>迦罗比丘。<a id="a-16"></a>即出是家。<a id="a-17"></a>往诣彼家。<a id="a-18"></a>彼家母人见迦罗来。<a id="a-19"></a>即出来迎恭敬问讯。<a id="a-1A"></a>善来阿阇梨。<a id="a-1B"></a>久不问讯莫如余家作疏外意。<a id="a-1C"></a>今于我家如自己想。<a id="a-1D"></a>请令入坐。<a id="a-1E"></a>坐已礼迦罗足。<a id="a-1F"></a>于一面立。<a id="a-1G"></a>其家男女亦前礼足。<a id="a-1H"></a>于一面立。<a id="a-1I"></a>时有一大女。<a id="a-1J"></a>后来礼足。<a id="a-1K"></a>迦罗问言。<a id="a-1L"></a>此是谁女。<a id="a-1M"></a>答言。<a id="a-1N"></a>我女。<a id="a-1O"></a>问言。<a id="a-1P"></a>嫁未。<a id="a-1Q"></a>答言。<a id="a-1R"></a>未嫁。<a id="a-1S"></a>迦罗言。<a id="a-1T"></a>应早处分。<a id="a-1U"></a>莫令在外脱生诸过。<a id="a-1V"></a>迦罗复问。<a id="a-1W"></a>颇有来索者不。<a id="a-1X"></a>答言。<a id="a-1Y"></a>有某甲家。<a id="a-1Z"></a>曾索不与。<a id="a-1a"></a>问何故不与。<a id="a-1b"></a>答言。<a id="a-1c"></a>阿阇梨。<a id="a-1d"></a>我欲令无子有子无女有女。<a id="a-1e"></a>如我一目。<a id="a-1f"></a>亦为我女婿。<a id="a-1g"></a>亦如我儿。<a id="a-1h"></a>来就我家。<a id="a-1i"></a>当以女与之。<a id="a-1j"></a>我今何为为他男故。<a id="a-1k"></a>舍女令去。<a id="a-1l"></a>迦罗言。<a id="a-1m"></a>怪哉汝是愚人。<a id="a-1n"></a>何闻由来嫁男就女。<a id="a-1o"></a>如汝本时。<a id="a-1p"></a>云何来就他人。<a id="a-1q"></a>如所说。<a id="a-1r"></a>女生外向。<a id="a-1s"></a>虽生王家。<a id="a-1t"></a>亦随嫁娶法。<a id="a-1u"></a>会当出门。<a id="a-1v"></a>然彼男家是我檀越。<a id="a-1w"></a>汝嫁女与之可得富乐。<a id="a-1x"></a>其母答言阿阇梨意欲尔耶。<a id="a-1y"></a>答言。<a id="a-1z"></a>欲尔即便许可。<a id="a-20"></a>迦罗即还男家语男家妇言。<a id="a-21"></a>已得彼女。<a id="a-22"></a>所应为者宜及时为。<a id="a-23"></a>时二家俱富。<a id="a-24"></a>各送礼具成其婚姻。<a id="a-25"></a>女适男家。<a id="a-26"></a>每执苦事遂生劳患。<a id="a-27"></a>卧到日出时。<a id="a-28"></a>姑唤言。<a id="a-29"></a>何以不起。<a id="a-2A"></a>汝不知妇礼。<a id="a-2B"></a>晨朝当起扫洒执作。<a id="a-2C"></a>瞻视宾客如是再三语。<a id="a-2D"></a>妇故不从教。<a id="a-2E"></a>其姑极生苦厌。<a id="a-2F"></a>而作是言。<a id="a-2G"></a>坐是迦罗遗我此苦。<a id="a-2H"></a>为我求此无手足物。<a id="a-2I"></a>尔时儿妇复啼泣言。<a id="a-2J"></a>坐是迦罗遗我此苦。<a id="a-2K"></a>云何持我陷火坑中。<a id="a-2L"></a>尔时女母闻之。<a id="a-2M"></a>复嗔恚言。<a id="a-2N"></a>我女在家婉乐少事。<a id="a-2O"></a>今在男家多务辛苦。<a id="a-2P"></a>终日啼泣。<a id="a-2Q"></a>云何迦罗。<a id="a-2R"></a>安我女着弊恶家。<a id="a-2S"></a>迦罗比丘为二家所嗔。<a id="a-2T"></a>诸比丘以是因缘。<a id="a-2U"></a>广白世尊。<a id="a-2V"></a>佛言。<a id="a-2W"></a>唤迦罗比丘来。<a id="a-2X"></a>即便唤来已。<a id="a-2Y"></a>佛问迦罗。<a id="a-2Z"></a>汝实作是事不。<a id="a-2a"></a>答言。<a id="a-2b"></a>实尔世尊。<a id="a-2c"></a>佛言。<a id="a-2d"></a>迦罗。<a id="a-2e"></a>汝常不闻。<a id="a-2f"></a>我无数方便呵责和合欲法。<a id="a-2g"></a>无数方便赞叹离欲法。<a id="a-2h"></a>汝今云何和合欲法。<a id="a-2i"></a>是为恶事。<a id="a-2j"></a>今因汝故当为诸比丘制戒。<a id="a-2k"></a>佛告诸比丘。<a id="a-2l"></a>依止舍卫城比丘。<a id="a-2m"></a>皆悉令集。<a id="a-2n"></a>以十利故。<a id="a-2o"></a>为诸比丘制戒。<a id="a-2p"></a>乃至已闻者当重闻。<a id="a-2q"></a>若比丘受他使行和合男女。<a id="a-2r"></a>若娶妇若私通。<a id="a-2s"></a>乃至须臾顷者。<a id="a-2t"></a>僧伽婆尸沙。</p>
  <p id="a2u">比丘者。<a id="a-2v"></a>如上说。<a id="a-2w"></a>使者。<a id="a-2x"></a>受使事。<a id="a-2y"></a>行者。<a id="a-2z"></a>往来。<a id="a-30"></a>和合者。<a id="a-31"></a>和合男女也。<a id="a-32"></a>妇者。<a id="a-33"></a>终身妇也。<a id="a-34"></a>私通者暂交会也。<a id="a-35"></a>乃至须臾顷者。<a id="a-36"></a>乃至和合令须臾间会者。<a id="a-37"></a>亦犯僧伽婆尸沙。</p>
  <p id="a38">僧伽婆尸沙者。<a id="a-39"></a>如上说。<a id="a-3A"></a>若孤女无父无母无亲里。<a id="a-3B"></a>若俱无。<a id="a-3C"></a>若自立若依他立。<a id="a-3D"></a>若依亲里立。<a id="a-3E"></a>若俱立。<a id="a-3F"></a>孤无母者。<a id="a-3G"></a>谓女无母。<a id="a-3H"></a>依父生活。<a id="a-3I"></a>是名无母。<a id="a-3J"></a>若有男子欲求此女为妇。<a id="a-3K"></a>倩比丘往求。<a id="a-3L"></a>比丘许者。<a id="a-3M"></a>犯越比尼罪。<a id="a-3N"></a>往向彼说犯偷兰罪。<a id="a-3O"></a>得不得还报时。<a id="a-3P"></a>犯僧伽婆尸沙。<a id="a-3Q"></a>孤女无父者。<a id="a-3R"></a>有女无父依母生活。<a id="a-3S"></a>是名无父孤女。<a id="a-3T"></a>若有男子。<a id="a-3U"></a>欲求此女为妇。<a id="a-3V"></a>倩比丘往求此女为妇受彼使者。<a id="a-3W"></a>犯越比尼罪。<a id="a-3X"></a>往向彼说犯偷兰罪。<a id="a-3Y"></a>得不得还报时。<a id="a-3Z"></a>犯僧伽婆尸沙。<a id="a-3a"></a>无亲俱无亦复如是。</p>
  <p id="a3b">自立者。<a id="a-3c"></a>无父无母。<a id="a-3d"></a>无亲里自活。<a id="a-3e"></a>若有男子欲求此女为妇。<a id="a-3f"></a>倩比丘往女所。<a id="a-3g"></a>受彼使者。<a id="a-3h"></a>犯越比尼罪。<a id="a-3i"></a>往向女说。<a id="a-3j"></a>得偷兰罪。<a id="a-3k"></a>得不得还报时。<a id="a-3l"></a>犯僧伽婆尸沙。</p>
  <p id="a3m">依他立者。<a id="a-3n"></a>若女无亲而依他立。<a id="a-3o"></a>若有男子欲得此女为妇。<a id="a-3p"></a>倩比丘往。<a id="a-3q"></a>受彼使者。<a id="a-3r"></a>犯越比尼罪。<a id="a-3s"></a>往向彼说偷兰罪。<a id="a-3t"></a>得不得还报时。<a id="a-3u"></a>犯僧伽婆尸沙。<a id="a-3v"></a>依亲及俱亦复如是。</p>
  <p id="a3w">若孤儿无母无父无亲。<a id="a-3x"></a>俱无自立。<a id="a-3y"></a>依他依亲。<a id="a-3z"></a>依俱无母者。<a id="a-40"></a>若孤儿无母。<a id="a-41"></a>依父生活。<a id="a-42"></a>此儿欲求他女为妇。<a id="a-43"></a>倩比丘往受彼使者。<a id="a-44"></a>犯越比尼罪。<a id="a-45"></a>往向彼说犯偷兰罪。<a id="a-46"></a>得不得还报时。<a id="a-47"></a>僧伽婆尸沙。<a id="a-48"></a>乃至依俱亦复如是。</p>
  <p id="a49">若家内同产。<a id="a-4A"></a>先要罚榛王绩缕。<a id="a-4B"></a>作食取水。<a id="a-4C"></a>无子继嗣家内者。<a id="a-4D"></a>若有人养他小儿。<a id="a-4E"></a>教习长大。<a id="a-4F"></a>家中有所生女年亦长大。<a id="a-4G"></a>便作是念。<a id="a-4H"></a>我今此女年已长大。<a id="a-4I"></a>当出嫡他今日此儿是我所养。<a id="a-4J"></a>今已长大。<a id="a-4K"></a>何不以女嫁与此儿。<a id="a-4L"></a>当如我子。<a id="a-4M"></a>亦为女婿。<a id="a-4N"></a>不能自语。<a id="a-4O"></a>便倩比丘语此男儿言。<a id="a-4P"></a>我养育汝教学成就。<a id="a-4Q"></a>年已长大。<a id="a-4R"></a>今我有女向当出门。<a id="a-4S"></a>欲令汝为我女婿。<a id="a-4T"></a>亦如我子。<a id="a-4U"></a>比丘受彼使者得越比尼罪。<a id="a-4V"></a>往向彼说犯偷兰罪。<a id="a-4W"></a>得不得还报时。<a id="a-4X"></a>犯僧伽婆尸沙。<a id="a-4Y"></a>若彼养儿先自欲得其女。<a id="a-4Z"></a>倩比丘往白其父亦复如是。<a id="a-4a"></a>同产者。<a id="a-4b"></a>若有同产兄丧。<a id="a-4c"></a>欲执嫂为妇。<a id="a-4d"></a>倩比丘往语其嫂。<a id="a-4e"></a>乃至得不得还报时。<a id="a-4f"></a>犯僧伽婆尸沙。<a id="a-4g"></a>先要者若有男子。<a id="a-4h"></a>共他妇通。<a id="a-4i"></a>其妇语此男子言。<a id="a-4j"></a>若我夫嗔苦治我罪。<a id="a-4k"></a>驱出门者汝当取我。<a id="a-4l"></a>答言。<a id="a-4m"></a>可尔。<a id="a-4n"></a>时彼妇人便故恼其夫。<a id="a-4o"></a>令其忿恚。<a id="a-4p"></a>苦治驱出。<a id="a-4q"></a>彼男子闻已。<a id="a-4r"></a>不能自往。<a id="a-4s"></a>便倩比丘。<a id="a-4t"></a>往语妇人。<a id="a-4u"></a>汝已为夫苦治驱出。<a id="a-4v"></a>当来就我。<a id="a-4w"></a>比丘受使。<a id="a-4x"></a>乃至得不得还报时。<a id="a-4y"></a>犯僧伽婆尸沙。<a id="a-4z"></a>若复女人欲乐男子。<a id="a-50"></a>不能自语。<a id="a-51"></a>便倩比丘。<a id="a-52"></a>往语男子。<a id="a-53"></a>我已为夫苦治驱出今欲就汝为我作夫。<a id="a-54"></a>比丘受使。<a id="a-55"></a>乃至得不得还报时。<a id="a-56"></a>犯僧伽婆尸沙。<a id="a-57"></a>若是女人欲还。<a id="a-58"></a>从本夫不能自语。<a id="a-59"></a>倩比丘往语其夫言。<a id="a-5A"></a>还共生活。<a id="a-5B"></a>更不作过。<a id="a-5C"></a>比丘受使。<a id="a-5D"></a>乃至得不得还报时。<a id="a-5E"></a>僧伽婆尸沙。<a id="a-5F"></a>若复夫主还欲娶妇。<a id="a-5G"></a>不能自语。<a id="a-5H"></a>倩比丘往语本妇言。<a id="a-5I"></a>今听汝还。<a id="a-5J"></a>莫更作过。<a id="a-5K"></a>比丘受使。<a id="a-5L"></a>乃至得不得还报时。<a id="a-5M"></a>犯僧伽婆尸沙。</p>
  <p id="a5N">罚者。<a id="a-5O"></a>若王欲取人女。<a id="a-5P"></a>不能自语。<a id="a-5Q"></a>倩比丘往语其家言。<a id="a-5R"></a>我能罚汝家而取汝女。<a id="a-5S"></a>但不欲尔汝与我女。<a id="a-5T"></a>可得衣食庄严之具。<a id="a-5U"></a>自然不乏。<a id="a-5V"></a>又可饶益汝家。<a id="a-5W"></a>比丘受使。<a id="a-5X"></a>乃至得不得还报时。<a id="a-5Y"></a>犯僧伽婆尸沙。</p>
  <p id="a5Z">榛王者。<a id="a-5a"></a>贼主也。<a id="a-5b"></a>若贼主欲取他女。<a id="a-5c"></a>不能自语。<a id="a-5d"></a>倩比丘往语其家言。<a id="a-5e"></a>我是林中王。<a id="a-5f"></a>能为汝作不饶益事。<a id="a-5g"></a>汝当送女。<a id="a-5h"></a>与我可得衣食严具。<a id="a-5i"></a>自恣并护汝家。<a id="a-5j"></a>比丘受使乃至得不得还报时。<a id="a-5k"></a>僧伽婆尸沙。</p>
  <p id="a5l">绩缕者。<a id="a-5m"></a>若有寡妇纺绩自活。<a id="a-5n"></a>有男子欲得不能自语。<a id="a-5o"></a>倩比丘往语寡妇言。<a id="a-5p"></a>为我作妇。<a id="a-5q"></a>彼寡妇言。<a id="a-5r"></a>我若相就不能余作。<a id="a-5s"></a>唯能绩缕。<a id="a-5t"></a>须者当往。<a id="a-5u"></a>乃至得不得还报时。<a id="a-5v"></a>僧伽婆尸沙。</p>
  <p id="a5w">作食者。<a id="a-5x"></a>若有寡妇。<a id="a-5y"></a>有男子欲得而不能自语。<a id="a-5z"></a>倩比丘往语寡妇言。<a id="a-60"></a>来共生活。<a id="a-61"></a>寡妇言。<a id="a-62"></a>我但能作食不能余作。<a id="a-63"></a>须者当往。<a id="a-64"></a>乃至得不得还报时。<a id="a-65"></a>僧伽婆尸沙。</p>
  <p id="a66">取水者。<a id="a-67"></a>若有寡妇。<a id="a-68"></a>有男子欲取此妇。<a id="a-69"></a>不能自语。<a id="a-6A"></a>倩比丘往语寡妇言。<a id="a-6B"></a>来共生活。<a id="a-6C"></a>寡妇答言。<a id="a-6D"></a>我但能取水不能余作。<a id="a-6E"></a>须者当往。<a id="a-6F"></a>乃至得不得还报时。<a id="a-6G"></a>僧伽婆尸沙。</p>
  <p id="a6H">无子者。<a id="a-6I"></a>若有男子都无子息。<a id="a-6J"></a>复有寡妇。<a id="a-6K"></a>亦无儿子。<a id="a-6L"></a>有男子欲得此寡妇。<a id="a-6M"></a>不能自语。<a id="a-6N"></a>倩比丘往语寡妇言。<a id="a-6O"></a>俱无子息来共合活。<a id="a-6P"></a>比丘受使。<a id="a-6Q"></a>乃至得不得还报时。<a id="a-6R"></a>僧伽婆尸沙。<a id="a-6S"></a>若彼寡妇欲求男子。<a id="a-6T"></a>而不能自语。<a id="a-6U"></a>倩比丘往亦复如是。</p>
  <p id="a6V">继嗣者。<a id="a-6W"></a>若有男女俱无子息。<a id="a-6X"></a>恐其死后。<a id="a-6Y"></a>若堕饿鬼无所继嗣。<a id="a-6Z"></a>时有男子欲得寡妇。<a id="a-6a"></a>不能自语。<a id="a-6b"></a>倩比丘往语寡妇言。<a id="a-6c"></a>来共汝生活。<a id="a-6d"></a>若我先死堕饿鬼者。<a id="a-6e"></a>汝当祠我。<a id="a-6f"></a>若汝先死我当祠汝。<a id="a-6g"></a>乃至得不得还报时。<a id="a-6h"></a>僧伽婆尸沙。<a id="a-6i"></a>若彼寡妇欲求男子亦复如是。</p>
  <p id="a6j">若有女人母所护父所护。<a id="a-6k"></a>兄弟护姊妹护。<a id="a-6l"></a>自护种姓护。<a id="a-6m"></a>钱所护。<a id="a-6n"></a>童女寡妇他护母护者。<a id="a-6o"></a>有女人依母住有人欲得此女。<a id="a-6p"></a>遣比丘往语其母言。<a id="a-6q"></a>欲得此女为妇。<a id="a-6r"></a>乃至得不得还报时。<a id="a-6s"></a>僧伽婆尸沙。<a id="a-6t"></a>父护兄弟护姊妹护亦复如是。<a id="a-6u"></a>自护者。<a id="a-6v"></a>有女人无父母亲里。<a id="a-6w"></a>自作生活持戒自护。<a id="a-6x"></a>若有男子欲得此女。<a id="a-6y"></a>倩比丘往语。<a id="a-6z"></a>乃至得不得还报时。<a id="a-70"></a>僧伽婆尸沙。</p>
  <p id="a71">姓护者。<a id="a-72"></a>有女人无父母依同姓住。<a id="a-73"></a>若有男子。<a id="a-74"></a>欲求此女。<a id="a-75"></a>倩比丘往语其同姓。<a id="a-76"></a>乃至得不得还报时。<a id="a-77"></a>僧伽婆尸沙。</p>
  <p id="a78">钱护者。<a id="a-79"></a>若女人负人钱未满。<a id="a-7A"></a>有男子欲得此女。<a id="a-7B"></a>倩比丘往语其家言。<a id="a-7C"></a>与我此女。<a id="a-7D"></a>我代与钱。<a id="a-7E"></a>乃至还报。<a id="a-7F"></a>僧伽婆尸沙。<a id="a-7G"></a>童女寡妇他妇亦复如是。</p>
  <p id="a7H">若女人谷买得钱买得。<a id="a-7I"></a>若输钱女。<a id="a-7J"></a>半输女。<a id="a-7K"></a>尽输女。<a id="a-7L"></a>若一月住。<a id="a-7M"></a>若随意住。<a id="a-7N"></a>抄掠与花鬘无种须臾谷买得者。<a id="a-7O"></a>若女以谷买得。<a id="a-7P"></a>有男子欲得此女。<a id="a-7Q"></a>倩比丘往语彼女言。<a id="a-7R"></a>为我作妇。<a id="a-7S"></a>乃至得不得还报时。<a id="a-7T"></a>僧伽婆尸沙。<a id="a-7U"></a>钱买得者亦复如是。</p>
  <p id="a7V">输钱者。<a id="a-7W"></a>若有人养女索税钱。<a id="a-7X"></a>唯除自供。<a id="a-7Y"></a>余者尽取。<a id="a-7Z"></a>若有男子。<a id="a-7a"></a>欲求此女人。<a id="a-7b"></a>倩比丘往语。<a id="a-7c"></a>乃至还报。<a id="a-7d"></a>僧伽婆尸沙。<a id="a-7e"></a>半输尽输亦复如是。</p>
  <p id="a7f">一月住者。<a id="a-7g"></a>若寡妇有男子。<a id="a-7h"></a>欲求为妇。<a id="a-7i"></a>倩比丘往语寡妇。<a id="a-7j"></a>寡妇答言。<a id="a-7k"></a>我不能长住。<a id="a-7l"></a>为可一月相就。<a id="a-7m"></a>若须者当往。<a id="a-7n"></a>乃至还报。<a id="a-7o"></a>僧伽婆尸沙。</p>
  <p id="a7p">随意住者。<a id="a-7q"></a>有寡妇。<a id="a-7r"></a>男子欲求为妇。<a id="a-7s"></a>倩比丘往语寡妇。<a id="a-7t"></a>寡妇言。<a id="a-7u"></a>我不能长住。<a id="a-7v"></a>随我意几时住。<a id="a-7w"></a>须者当往。<a id="a-7x"></a>乃至还报。<a id="a-7y"></a>僧伽婆尸沙。</p>
  <p id="a7z">抄掠得者。<a id="a-80"></a>若人破他聚落抄得女人。<a id="a-81"></a>若有男子欲求此女。<a id="a-82"></a>倩比丘往语。<a id="a-83"></a>乃至还报。<a id="a-84"></a>僧伽婆尸沙。</p>
  <p id="a85">持花鬘者。<a id="a-86"></a>有国土法。<a id="a-87"></a>男子欲求女人为妇时。<a id="a-88"></a>直遣人持花鬘往与女人家。<a id="a-89"></a>若受花鬘便知得妇。<a id="a-8A"></a>若不受花鬘。<a id="a-8B"></a>便知不得。<a id="a-8C"></a>即遣比丘。<a id="a-8D"></a>持花鬘往与女家。<a id="a-8E"></a>乃至还报。<a id="a-8F"></a>僧伽婆尸沙。</p>
  <p id="a8G">无种者。<a id="a-8H"></a>若男子无父亲。<a id="a-8I"></a>亦无母亲。<a id="a-8J"></a>又无知识。<a id="a-8K"></a>彼女亦尔是男子欲求彼女。<a id="a-8L"></a>倩比丘往语。<a id="a-8M"></a>乃至还报。<a id="a-8N"></a>僧伽婆尸沙。</p>
  <p id="a8O">须臾者。<a id="a-8P"></a>若端正女人。<a id="a-8Q"></a>有男子倩比丘往求须臾交会。<a id="a-8R"></a>乃至还报。<a id="a-8S"></a>僧伽婆尸沙。</p>
  <p id="a8T">无子妇婢妇出家放淫女。<a id="a-8U"></a>淫女使人外淫女外淫女使人。<a id="a-8V"></a>若弃女。<a id="a-8W"></a>乞女。<a id="a-8X"></a>被遣女。<a id="a-8Y"></a>下钱女。<a id="a-8Z"></a>无子妇者。<a id="a-8a"></a>若有家富儿小便。<a id="a-8b"></a>为娶妇儿死。<a id="a-8c"></a>此儿妇小依止姑住。<a id="a-8d"></a>至其长大。<a id="a-8e"></a>有男子欲求此女。<a id="a-8f"></a>倩比丘往语言。<a id="a-8g"></a>汝儿既丧。<a id="a-8h"></a>我今便如汝儿无异。<a id="a-8i"></a>与我此妇。<a id="a-8j"></a>我当以衣食共相供给。<a id="a-8k"></a>乃至还报。<a id="a-8l"></a>僧伽婆尸沙。</p>
  <p id="a8m">婢妇者。<a id="a-8n"></a>如诸国土有卖生口。<a id="a-8o"></a>若男子欲求为妇。<a id="a-8p"></a>欲言买为妇。<a id="a-8q"></a>恐责钱多。<a id="a-8r"></a>便倩比丘往密语妇言。<a id="a-8s"></a>我今买汝为婢。<a id="a-8t"></a>实持作妇。<a id="a-8u"></a>乃至还报。<a id="a-8v"></a>僧伽婆尸沙。</p>
  <p id="a8w">出家者。<a id="a-8x"></a>若端正女人。<a id="a-8y"></a>于诸外道出家。<a id="a-8z"></a>有男子欲求此出家女为妇。<a id="a-90"></a>倩比丘往语。<a id="a-91"></a>乃至还报。<a id="a-92"></a>僧伽婆尸沙。</p>
  <p id="a93">放者。<a id="a-94"></a>放有二种。<a id="a-95"></a>若卖若离婚。<a id="a-96"></a>卖者。<a id="a-97"></a>如颇梨国法有妇小嫌便卖。<a id="a-98"></a>离婚者。<a id="a-99"></a>有国土法。<a id="a-9A"></a>夫妇不相乐。<a id="a-9B"></a>乐便诣王所。<a id="a-9C"></a>输三钱半二张劫贝。<a id="a-9D"></a>而求断当听。<a id="a-9E"></a>使离婚。<a id="a-9F"></a>或有女人与他私通。<a id="a-9G"></a>共作要言。<a id="a-9H"></a>若我与夫离婚。<a id="a-9I"></a>当为汝作妇。<a id="a-9J"></a>答可尔。<a id="a-9K"></a>即持钱物求得离婚。<a id="a-9L"></a>彼男子闻已。<a id="a-9M"></a>便倩比丘。<a id="a-9N"></a>往语女人言。<a id="a-9O"></a>汝已离婚。<a id="a-9P"></a>来作我妇。<a id="a-9Q"></a>乃至还报。<a id="a-9R"></a>僧伽婆尸沙。<a id="a-9S"></a>若彼女人倩比丘往语彼男子言。<a id="a-9T"></a>我已离婚。<a id="a-9U"></a>当为作妇。<a id="a-9V"></a>乃至还报。<a id="a-9W"></a>僧伽婆尸沙。<a id="a-9X"></a>淫女者。<a id="a-9Y"></a>有男子倩比丘语淫女。<a id="a-9Z"></a>与我交通。<a id="a-9a"></a>乃至还报。<a id="a-9b"></a>僧伽婆尸沙。<a id="a-9c"></a>淫女使人者。<a id="a-9d"></a>淫女婢也。<a id="a-9e"></a>亦如上说。<a id="a-9f"></a>外淫女者。<a id="a-9g"></a>有淫女恒在田野求人。<a id="a-9h"></a>有男子倩比丘往语。<a id="a-9i"></a>外淫女与我交通。<a id="a-9j"></a>乃至还报。<a id="a-9k"></a>僧伽婆尸沙。<a id="a-9l"></a>外淫女使人亦复如是弃女者。<a id="a-9m"></a>若女人他行妊娠。<a id="a-9n"></a>然后于诸外道中出家。<a id="a-9o"></a>月满生女。<a id="a-9p"></a>弃着四衢道中。<a id="a-9q"></a>有人取养。<a id="a-9r"></a>至年长大。<a id="a-9s"></a>有男子欲得此女。<a id="a-9t"></a>倩比丘往语。<a id="a-9u"></a>乃至还报者。<a id="a-9v"></a>僧伽婆尸沙。<a id="a-9w"></a>乞女者。<a id="a-9x"></a>若有人多男无女。<a id="a-9y"></a>从他乞女。<a id="a-9z"></a>养至年长大。<a id="a-A0"></a>有男子欲求为妇。<a id="a-A1"></a>倩比丘往语。<a id="a-A2"></a>乃至还报。<a id="a-A3"></a>僧伽婆尸沙。<a id="a-A4"></a>被遣女者。<a id="a-A5"></a>若有女人未出嫁时。<a id="a-A6"></a>共他私通。<a id="a-A7"></a>然后出嫡。<a id="a-A8"></a>婿知非童女。<a id="a-A9"></a>便遣还家。<a id="a-AA"></a>索本财物。<a id="a-AB"></a>先共通男子闻女被遣。<a id="a-AC"></a>便作是念此女由我令其被遣。<a id="a-AD"></a>我当取之。<a id="a-AE"></a>倩比丘往语彼父母。<a id="a-AF"></a>乃至还报。<a id="a-AG"></a>僧伽婆尸沙。<a id="a-AH"></a>下钱女者。<a id="a-AI"></a>若人娶妇输钱未毕。<a id="a-AJ"></a>此女父母多索其钱。<a id="a-AK"></a>不能令满。<a id="a-AL"></a>而不得妇。<a id="a-AM"></a>女亦不得更嫁。<a id="a-AN"></a>有异男子。<a id="a-AO"></a>欲求此女。<a id="a-AP"></a>倩比丘往语其父母。<a id="a-AQ"></a>与我此女。<a id="a-AR"></a>当与钱还本夫家。<a id="a-AS"></a>并复与汝。<a id="a-AT"></a>乃至还报。<a id="a-AU"></a>僧伽婆尸沙。</p>
  <p id="aAV">若男子男子使语彼比丘。<a id="a-AW"></a>是比丘若从男子。<a id="a-AX"></a>及男子使闻已越比尼。<a id="a-AY"></a>往语彼者。<a id="a-AZ"></a>偷兰罪。<a id="a-Aa"></a>若自往。<a id="a-Ab"></a>若遣使往得不得还报。<a id="a-Ac"></a>僧伽婆尸沙。</p>
  <p id="aAd">若孤女依外祖母。<a id="a-Ae"></a>依外祖父。<a id="a-Af"></a>依外曾祖。<a id="a-Ag"></a>依外舅。<a id="a-Ah"></a>依外姨母。<a id="a-Ai"></a>依祖父依祖母。<a id="a-Aj"></a>依曾祖。<a id="a-Ak"></a>依父舅。<a id="a-Al"></a>依父姨母。<a id="a-Am"></a>亦如上说。<a id="a-An"></a>直曲相堪能。<a id="a-Ao"></a>出入病王说法师。<a id="a-Ap"></a>伴党共杂直者。<a id="a-Aq"></a>有男子欲求他女。<a id="a-Ar"></a>不能自语。<a id="a-As"></a>倩比丘往语。<a id="a-At"></a>受语者。<a id="a-Au"></a>犯越比尼罪。<a id="a-Av"></a>向彼说偷兰罪。<a id="a-Aw"></a>若女家说言彼是刹利。<a id="a-Ax"></a>我婆罗门。<a id="a-Ay"></a>彼毗舍。<a id="a-Az"></a>我婆罗门。<a id="a-B0"></a>彼首陀罗。<a id="a-B1"></a>我婆罗门。<a id="a-B2"></a>或言。<a id="a-B3"></a>我刹利。<a id="a-B4"></a>彼婆罗门我毗舍彼婆罗门。<a id="a-B5"></a>我首陀罗。<a id="a-B6"></a>我婆罗门。<a id="a-B7"></a>或复言。<a id="a-B8"></a>彼是刹利。<a id="a-B9"></a>我毗舍。<a id="a-BA"></a>彼刹利。<a id="a-BB"></a>我首陀罗。<a id="a-BC"></a>或言。<a id="a-BD"></a>彼婆罗门。<a id="a-BE"></a>我亦婆罗门。<a id="a-BF"></a>彼刹利。<a id="a-BG"></a>我亦刹利。<a id="a-BH"></a>彼毗舍。<a id="a-BI"></a>我亦毗舍。<a id="a-BJ"></a>彼首陀。<a id="a-BK"></a>我亦首陀。<a id="a-BL"></a>若得不得还报。<a id="a-BM"></a>僧伽婆尸沙。</p>
  <p id="aBN">曲者。<a id="a-BO"></a>若男子欲求他女。<a id="a-BP"></a>不能自语。<a id="a-BQ"></a>倩比丘往。<a id="a-BR"></a>比丘言。<a id="a-BS"></a>世尊制戒不得使行。<a id="a-BT"></a>口虽不许心然可者。<a id="a-BU"></a>犯越比尼罪。<a id="a-BV"></a>往语彼偷兰罪。<a id="a-BW"></a>得不得还报。<a id="a-BX"></a>犯僧伽婆尸沙。</p>
  <p id="aBY">相者。<a id="a-BZ"></a>若男子欲求他女。<a id="a-Ba"></a>不能自语。<a id="a-Bb"></a>倩比丘往。<a id="a-Bc"></a>比丘言。<a id="a-Bd"></a>佛制戒不得使行。<a id="a-Be"></a>然我当为汝作相。<a id="a-Bf"></a>汝若见我着垢腻衣持破空钵。<a id="a-Bg"></a>坐卑床上。<a id="a-Bh"></a>口说奴婢语。<a id="a-Bi"></a>当知不得。<a id="a-Bj"></a>若复见我着鲜净衣。<a id="a-Bk"></a>执持好钵。<a id="a-Bl"></a>坐大床上。<a id="a-Bm"></a>口说夫妇儿女。<a id="a-Bn"></a>共汝言语。<a id="a-Bo"></a>当知得相。<a id="a-Bp"></a>如是作相得不得还报。<a id="a-Bq"></a>僧伽婆尸沙。</p>
  <p id="aBr">堪能者。<a id="a-Bs"></a>若比丘众多诣檀越家食。<a id="a-Bt"></a>食已优婆夷白比丘言。<a id="a-Bu"></a>我欲取某家女作儿妇。<a id="a-Bv"></a>当为我语之。<a id="a-Bw"></a>诸比丘言。<a id="a-Bx"></a>优婆夷。<a id="a-By"></a>世尊制戒不得使行。<a id="a-Bz"></a>其中有二三比丘。<a id="a-C0"></a>堪能行者。<a id="a-C1"></a>得越比尼罪。<a id="a-C2"></a>往语彼得偷兰罪。<a id="a-C3"></a>还报。<a id="a-C4"></a>犯僧伽婆尸沙。</p>
  <p id="aC5">出入者。<a id="a-C6"></a>若比丘入出他家。<a id="a-C7"></a>受供养时。<a id="a-C8"></a>主人语言。<a id="a-C9"></a>我欲索某家女作儿妇尊者为我求之。<a id="a-CA"></a>比丘言。<a id="a-CB"></a>汝为我作饮食。<a id="a-CC"></a>当为汝求。<a id="a-CD"></a>主人言。<a id="a-CE"></a>为我儿得妇竟。<a id="a-CF"></a>当为尊者作饮食。<a id="a-CG"></a>比丘言我若动口无不得理。<a id="a-CH"></a>但当作食。<a id="a-CI"></a>即为作食者。<a id="a-CJ"></a>犯越比尼罪。<a id="a-CK"></a>往语彼家言。<a id="a-CL"></a>汝知不。<a id="a-CM"></a>问言。<a id="a-CN"></a>何等。<a id="a-CO"></a>比丘言。<a id="a-CP"></a>我欲有所道。<a id="a-CQ"></a>随我语者当道。<a id="a-CR"></a>主人言。<a id="a-CS"></a>但说。<a id="a-CT"></a>比丘言。<a id="a-CU"></a>人欲索汝女。<a id="a-CV"></a>问言。<a id="a-CW"></a>是谁。<a id="a-CX"></a>答言。<a id="a-CY"></a>某家子。<a id="a-CZ"></a>主人嗔曰。<a id="a-Ca"></a>我宁持女着水火中闇冥之处。<a id="a-Cb"></a>终不与彼。<a id="a-Cc"></a>比丘怖畏便走去。<a id="a-Cd"></a>犯偷兰罪。<a id="a-Ce"></a>若女人存在未嫁。<a id="a-Cf"></a>是比丘先以夸说食他饮食惭羞。<a id="a-Cg"></a>便还报言不得。<a id="a-Ch"></a>僧伽婆尸沙。<a id="a-Ci"></a>若彼女人或嫁或死。<a id="a-Cj"></a>还报者。<a id="a-Ck"></a>犯偷兰罪。<a id="a-Cl"></a>病者。<a id="a-Cm"></a>若比丘常出入一家。<a id="a-Cn"></a>其家语比丘言。<a id="a-Co"></a>我欲索彼家女为妇。<a id="a-Cp"></a>为我求之。<a id="a-Cq"></a>比丘受语。<a id="a-Cr"></a>得越比尼罪。<a id="a-Cs"></a>往语彼得偷兰罪。<a id="a-Ct"></a>彼家言。<a id="a-Cu"></a>我女病知当死活。<a id="a-Cv"></a>若男病者。<a id="a-Cw"></a>彼言。<a id="a-Cx"></a>彼家儿病。<a id="a-Cy"></a>知当死活。<a id="a-Cz"></a>而女与之。<a id="a-D0"></a>彼脱死者。<a id="a-D1"></a>令我女寡。<a id="a-D2"></a>比丘复言。<a id="a-D3"></a>夫人得病。<a id="a-D4"></a>皆当死耶。<a id="a-D5"></a>或自当差耳但当与之作是语时。<a id="a-D6"></a>偷兰罪。<a id="a-D7"></a>得不得还报。<a id="a-D8"></a>僧伽婆尸沙。</p>
  <p id="aD9">王者。<a id="a-DA"></a>若王欲得他女。<a id="a-DB"></a>语比丘僧言。<a id="a-DC"></a>我今欲得索某家女。<a id="a-DD"></a>当为我求。<a id="a-DE"></a>一切僧许者。<a id="a-DF"></a>一切得越比尼罪。<a id="a-DG"></a>一切僧往求者。<a id="a-DH"></a>一切僧得偷兰罪。<a id="a-DI"></a>得不得还报者。<a id="a-DJ"></a>一切僧犯僧伽婆尸沙。<a id="a-DK"></a>若众僧遣使。<a id="a-DL"></a>语彼家者一切僧得越比尼罪。<a id="a-DM"></a>语时一切僧得偷兰罪。<a id="a-DN"></a>得不得还报。<a id="a-DO"></a>时一切僧得僧伽婆尸沙。<a id="a-DP"></a>若受使者。<a id="a-DQ"></a>作是思惟。<a id="a-DR"></a>我若还众中。<a id="a-DS"></a>俱使我白王。<a id="a-DT"></a>我不如即往白王。<a id="a-DU"></a>王当识我。<a id="a-DV"></a>如是者是比丘。<a id="a-DW"></a>得不得还报时。<a id="a-DX"></a>僧伽婆尸沙。<a id="a-DY"></a>一切僧故得先偷兰罪。<a id="a-DZ"></a>法师者。<a id="a-Da"></a>有优婆塞家。<a id="a-Db"></a>欲索一优婆塞家女。<a id="a-Dc"></a>彼不欲与彼言。<a id="a-Dd"></a>我宁嫁与邪见外道。<a id="a-De"></a>胜与优婆塞家。<a id="a-Df"></a>男家便作是念。<a id="a-Dg"></a>谁能为我和合。<a id="a-Dh"></a>唯有沙门。<a id="a-Di"></a>多诸方便。<a id="a-Dj"></a>能说法者。<a id="a-Dk"></a>当能为我和合之。<a id="a-Dl"></a>便诣精舍。<a id="a-Dm"></a>白法师言。<a id="a-Dn"></a>我索彼家女。<a id="a-Do"></a>不欲与我。<a id="a-Dp"></a>法师问言。<a id="a-Dq"></a>彼何所道。<a id="a-Dr"></a>答言。<a id="a-Ds"></a>彼作是语。<a id="a-Dt"></a>宁与邪见外道。<a id="a-Du"></a>不与是家。<a id="a-Dv"></a>法师为我说同道之义。<a id="a-Dw"></a>令彼与我。<a id="a-Dx"></a>比丘许者。<a id="a-Dy"></a>越比尼罪。<a id="a-Dz"></a>若通请法师徒众令去。<a id="a-E0"></a>去者举众。<a id="a-E1"></a>得越比尼罪。<a id="a-E2"></a>若月八日十四日十五日说法时。<a id="a-E3"></a>男家女家二家尽来听法。<a id="a-E4"></a>尔时法师方便为说法。<a id="a-E5"></a>如佛契经告诸比丘。<a id="a-E6"></a>诸众生随性相得不信。<a id="a-E7"></a>不信者。<a id="a-E8"></a>共为亲好。<a id="a-E9"></a>如是犯戒犯戒相。<a id="a-EA"></a>亲无威仪。<a id="a-EB"></a>无威仪相亲无愧。<a id="a-EC"></a>无愧相亲懈怠。<a id="a-ED"></a>懈怠相亲乱心。<a id="a-EE"></a>乱心相亲无智。<a id="a-EF"></a>无智相亲。<a id="a-EG"></a>各随其类。<a id="a-EH"></a>共相亲好。<a id="a-EI"></a>过去当来及现在诸众生类。<a id="a-EJ"></a>皆悉如是。<a id="a-EK"></a>譬如臭秽不净。<a id="a-EL"></a>自相和合。<a id="a-EM"></a>如是诸比丘诸众生类。<a id="a-EN"></a>各随其性笃信。<a id="a-EO"></a>笃信自相亲好。<a id="a-EP"></a>如是持戒。<a id="a-EQ"></a>持戒相好有威仪。<a id="a-ER"></a>有威仪相好有愧。<a id="a-ES"></a>有愧相好精进。<a id="a-ET"></a>精进相好定意。<a id="a-EU"></a>定意相好智慧。<a id="a-EV"></a>智慧相好。<a id="a-EW"></a>过去当来及现在诸众生类。<a id="a-EX"></a>皆悉如是。<a id="a-EY"></a>譬如白净香熏之物。<a id="a-EZ"></a>自相和合。<a id="a-Ea"></a>法师作是说法已。<a id="a-Eb"></a>语女家言。<a id="a-Ec"></a>我闻彼儿欲索汝女。<a id="a-Ed"></a>报彼言。<a id="a-Ee"></a>宁与邪见外道。<a id="a-Ef"></a>不与彼家。<a id="a-Eg"></a>汝不闻。<a id="a-Eh"></a>世尊说若有杀贼及以怨家。<a id="a-Ei"></a>手执利剑。<a id="a-Ej"></a>常伺人便欲得杀人。<a id="a-Ek"></a>彼怨家子宁入其家。<a id="a-El"></a>不入邪见外道之家。<a id="a-Em"></a>汝今云何欲嫁子女。<a id="a-En"></a>与邪见家。<a id="a-Eo"></a>与优婆塞者。<a id="a-Ep"></a>时时可得见。<a id="a-Eq"></a>诸比丘受斋持戒时。<a id="a-Er"></a>女家言。<a id="a-Es"></a>阿阇梨欲尔耶。<a id="a-Et"></a>答言。<a id="a-Eu"></a>欲尔。<a id="a-Ev"></a>彼言当与法师。<a id="a-Ew"></a>尔时默然不语者。<a id="a-Ex"></a>得偷兰罪。<a id="a-Ey"></a>若法师不能忍。<a id="a-Ez"></a>即坐上语。<a id="a-F0"></a>彼得者。<a id="a-F1"></a>僧伽婆尸沙。<a id="a-F2"></a>若复法师徒众中。<a id="a-F3"></a>唱言得者。<a id="a-F4"></a>亦得僧伽婆尸沙。</p>
  <p id="aF5">共者。<a id="a-F6"></a>共受别说。<a id="a-F7"></a>别受共说。<a id="a-F8"></a>共受共说。<a id="a-F9"></a>别受别说。<a id="a-FA"></a>共受别说者。<a id="a-FB"></a>若比丘各各夏安居竟。<a id="a-FC"></a>游诸聚落与知识主人。<a id="a-FD"></a>别向余国行。<a id="a-FE"></a>尔时聚落中诸优婆夷言。<a id="a-FF"></a>为我儿索妇。<a id="a-FG"></a>为我兄弟索妇。<a id="a-FH"></a>为我叔索妇。<a id="a-FI"></a>如是种种诸优婆夷。<a id="a-FJ"></a>各各说比丘一过。<a id="a-FK"></a>答言。<a id="a-FL"></a>可者犯一越比尼罪。<a id="a-FM"></a>诣彼处各别为求。<a id="a-FN"></a>各各犯偷兰罪。<a id="a-FO"></a>来还各别报者。<a id="a-FP"></a>各犯僧伽婆尸沙。<a id="a-FQ"></a>别受共说者。<a id="a-FR"></a>若比丘各各夏安居竟。<a id="a-FS"></a>人间游行与诸檀越别。<a id="a-FT"></a>欲诣他国土。<a id="a-FU"></a>尔时诸优婆夷有语比丘言。<a id="a-FV"></a>为我儿求妇。<a id="a-FW"></a>有言为我兄弟求妇。<a id="a-FX"></a>为我叔求妇。<a id="a-FY"></a>若比丘各各许者。<a id="a-FZ"></a>各各犯越比尼罪。<a id="a-Fa"></a>若诣彼各别为求妇。<a id="a-Fb"></a>各各别犯偷兰罪。<a id="a-Fc"></a>来还已一语通报言。<a id="a-Fd"></a>得犯一僧伽婆尸沙。<a id="a-Fe"></a>共受共说者。<a id="a-Ff"></a>若比丘各各夏安居竟。<a id="a-Fg"></a>游行人间与诸檀越别。<a id="a-Fh"></a>欲诣他国时。<a id="a-Fi"></a>诸优婆夷语比丘言。<a id="a-Fj"></a>为我儿求妇。<a id="a-Fk"></a>为我兄弟求妇。<a id="a-Fl"></a>为我叔求妇者。<a id="a-Fm"></a>若比丘通。<a id="a-Fn"></a>答言。<a id="a-Fo"></a>可尔。<a id="a-Fp"></a>犯一越比尼罪。<a id="a-Fq"></a>若诣彼各别为求。<a id="a-Fr"></a>各别偷兰罪。<a id="a-Fs"></a>来还已通。<a id="a-Ft"></a>答言。<a id="a-Fu"></a>得犯一僧伽婆尸沙。<a id="a-Fv"></a>别受别说者。<a id="a-Fw"></a>若比丘夏安居竟。<a id="a-Fx"></a>人间游行与诸檀越别。<a id="a-Fy"></a>诸优婆夷言。<a id="a-Fz"></a>为我儿求妇。<a id="a-G0"></a>为我兄弟求妇。<a id="a-G1"></a>为我叔求妇。<a id="a-G2"></a>比丘各别答言。<a id="a-G3"></a>可尔。<a id="a-G4"></a>各各犯越比尼罪。<a id="a-G5"></a>往诣彼各别为求各各犯偷兰罪。<a id="a-G6"></a>来还已。<a id="a-G7"></a>各各别报。<a id="a-G8"></a>各各得僧伽婆尸沙。</p>
  <p id="aG9">杂者。<a id="a-GA"></a>有一比丘多知识将诸徒众。<a id="a-GB"></a>诣一家请食。<a id="a-GC"></a>食已时。<a id="a-GD"></a>家母人白上座言。<a id="a-GE"></a>我欲为儿求某家女为妇。<a id="a-GF"></a>上座当为我语。<a id="a-GG"></a>时上座不善知律相。<a id="a-GH"></a>即便许之。<a id="a-GI"></a>得越比尼罪。<a id="a-GJ"></a>时诸徒众少知戒律。<a id="a-GK"></a>恐坏人心。<a id="a-GL"></a>不敢谏之。<a id="a-GM"></a>出彼家已。<a id="a-GN"></a>白上座言。<a id="a-GO"></a>何以作是。<a id="a-GP"></a>问言。<a id="a-GQ"></a>何等事。<a id="a-GR"></a>答言。<a id="a-GS"></a>上座不知。<a id="a-GT"></a>世尊制戒不得和合男女耶。<a id="a-GU"></a>上座答言。<a id="a-GV"></a>不知中有。<a id="a-GW"></a>比丘言。<a id="a-GX"></a>上座莫求。<a id="a-GY"></a>我当为求彼求者得偷兰罪。<a id="a-GZ"></a>得不得还报。<a id="a-Ga"></a>僧伽婆尸沙。<a id="a-Gb"></a>上座犯越比尼罪。<a id="a-Gc"></a>若先优婆夷语彼徒众言。<a id="a-Gd"></a>我为儿求某家女。<a id="a-Ge"></a>当为我求。<a id="a-Gf"></a>时徒众不知戒律。<a id="a-Gg"></a>便答言。<a id="a-Gh"></a>可尔。<a id="a-Gi"></a>犯越比尼罪。<a id="a-Gj"></a>尔时上座少知戒律。<a id="a-Gk"></a>恐坏人心。<a id="a-Gl"></a>不时呵止。<a id="a-Gm"></a>出彼家已语徒众言。<a id="a-Gn"></a>汝等不善而作是事。<a id="a-Go"></a>问言。<a id="a-Gp"></a>作何等事。<a id="a-Gq"></a>上座言。<a id="a-Gr"></a>汝不知。<a id="a-Gs"></a>世尊制戒不得使行耶。<a id="a-Gt"></a>答言。<a id="a-Gu"></a>不知。<a id="a-Gv"></a>上座复言汝且莫求我当为求上座。<a id="a-Gw"></a>求时得偷兰罪。<a id="a-Gx"></a>得不得还报时。<a id="a-Gy"></a>犯僧伽婆尸沙。<a id="a-Gz"></a>彼徒众得越比尼罪。<a id="a-H0"></a>若先优婆夷通白大众。<a id="a-H1"></a>大众皆可一切得越比尼罪。<a id="a-H2"></a>一切共求一切偷兰罪。<a id="a-H3"></a>得不得还报时。<a id="a-H4"></a>一切僧伽婆尸沙。<a id="a-H5"></a>若男子有众多妇。<a id="a-H6"></a>有念者不念者。<a id="a-H7"></a>有比丘出入其家时。<a id="a-H8"></a>有妇人礼比丘足。<a id="a-H9"></a>恭敬问讯已。<a id="a-HA"></a>比丘问言。<a id="a-HB"></a>安隐乐不。<a id="a-HC"></a>彼即答言。<a id="a-HD"></a>何处得乐。<a id="a-HE"></a>问何以故。<a id="a-HF"></a>妇人言。<a id="a-HG"></a>是男子常与一人共起共卧。<a id="a-HH"></a>我独为彼薄贱。<a id="a-HI"></a>譬如穿器无用。<a id="a-HJ"></a>那得不苦。<a id="a-HK"></a>比丘答言。<a id="a-HL"></a>但莫愁忧。<a id="a-HM"></a>我当为汝语令平均。<a id="a-HN"></a>便语其夫。<a id="a-HO"></a>汝无所知。<a id="a-HP"></a>云何效人多畜妻妇。<a id="a-HQ"></a>不能平均。<a id="a-HR"></a>偏与一人共起共卧。<a id="a-HS"></a>答言。<a id="a-HT"></a>当如之何。<a id="a-HU"></a>比丘言。<a id="a-HV"></a>当等看视。<a id="a-HW"></a>务令平均。<a id="a-HX"></a>答言。<a id="a-HY"></a>当如师教。<a id="a-HZ"></a>比丘尔时得偷兰罪。<a id="a-Ha"></a>若人有多妇。<a id="a-Hb"></a>犹复更求他童女。<a id="a-Hc"></a>不能自语。<a id="a-Hd"></a>倩比丘往语。<a id="a-He"></a>乃至得不得还报时。<a id="a-Hf"></a>僧伽婆尸沙。<a id="a-Hg"></a>若人夫妇斗诤。<a id="a-Hh"></a>比丘便劝喻和合。<a id="a-Hi"></a>得偷兰罪。<a id="a-Hj"></a>若彼夫妇不和。<a id="a-Hk"></a>或于佛事僧事有斗。<a id="a-Hl"></a>为福事故。<a id="a-Hm"></a>劝令和合无罪。<a id="a-Hn"></a>若有妇女还家。<a id="a-Ho"></a>比丘往到其舍。<a id="a-Hp"></a>其家男女皆为作礼。<a id="a-Hq"></a>比丘见彼妇女便言汝故住此耶。<a id="a-Hr"></a>不应久住。<a id="a-Hs"></a>汝夫故钱取。<a id="a-Ht"></a>汝持作何等。<a id="a-Hu"></a>汝应还彼。<a id="a-Hv"></a>作是语时得偷兰罪。<a id="a-Hw"></a>有人多畜马而无好种生者。<a id="a-Hx"></a>倩比丘语某家。<a id="a-Hy"></a>有生马为我求之。<a id="a-Hz"></a>比丘为求。<a id="a-I0"></a>得偷兰罪。</p>
  <p id="aI1">复次佛住舍卫城。<a id="a-I2"></a>有二摩诃罗。<a id="a-I3"></a>一摩诃罗舍妻子出家。<a id="a-I4"></a>一摩诃罗舍妇女出家。<a id="a-I5"></a>各于人间游行。<a id="a-I6"></a>来还舍卫城。<a id="a-I7"></a>共一房住。<a id="a-I8"></a>彼舍妇女者。<a id="a-I9"></a>便自念言。<a id="a-IA"></a>我当还家看本妇女。<a id="a-IB"></a>着入聚落衣。<a id="a-IC"></a>往到本家。<a id="a-ID"></a>其妇遥见摩诃罗来。<a id="a-IE"></a>即嗔恚言。<a id="a-IF"></a>汝摩诃罗薄福无相。<a id="a-IG"></a>不能养活妻子。<a id="a-IH"></a>又避官役舍家远走。<a id="a-II"></a>女年长大。<a id="a-IJ"></a>不得嫁处今用来为汝促还去。<a id="a-IK"></a>若不去者。<a id="a-IL"></a>当双折汝脚。<a id="a-IM"></a>谁喜见汝。<a id="a-IN"></a>时摩诃罗还本住处。<a id="a-IO"></a>如贾客失财。<a id="a-IP"></a>愁忧苦住。<a id="a-IQ"></a>时舍妇儿出家者。<a id="a-IR"></a>还家亦复如是。<a id="a-IS"></a>共在一房住。<a id="a-IT"></a>舍儿出家者。<a id="a-IU"></a>少有智慧。<a id="a-IV"></a>语第二摩诃罗言。<a id="a-IW"></a>长老。<a id="a-IX"></a>何故愁忧苦住。<a id="a-IY"></a>答言。<a id="a-IZ"></a>长老。<a id="a-Ia"></a>何须问是事。<a id="a-Ib"></a>又言。<a id="a-Ic"></a>必欲知得知。<a id="a-Id"></a>云何我等二人共在一房。<a id="a-Ie"></a>好恶之事而不相知。<a id="a-If"></a>不向我说。<a id="a-Ig"></a>更应语谁。<a id="a-Ih"></a>彼摩诃罗即广说上事。<a id="a-Ii"></a>舍儿摩诃罗言。<a id="a-Ij"></a>汝何足愁。<a id="a-Ik"></a>我家亦尔。<a id="a-Il"></a>汝今知作方便不。<a id="a-Im"></a>汝可以女作我儿妇。<a id="a-In"></a>彼答言好。<a id="a-Io"></a>尔时二摩诃罗俱得越比尼罪。<a id="a-Ip"></a>是摩诃罗明日时到。<a id="a-Iq"></a>着入聚落衣。<a id="a-Ir"></a>各归本家时。<a id="a-Is"></a>舍女者。<a id="a-It"></a>谓其妇言。<a id="a-Iu"></a>我为汝求得女婿。<a id="a-Iv"></a>妇即问言。<a id="a-Iw"></a>是谁家儿。<a id="a-Ix"></a>答言。<a id="a-Iy"></a>某家子。<a id="a-Iz"></a>舍男出家者。<a id="a-J0"></a>谓其妇言。<a id="a-J1"></a>我已为汝求得儿妇。<a id="a-J2"></a>问言。<a id="a-J3"></a>谁家女。<a id="a-J4"></a>答言。<a id="a-J5"></a>某家女。<a id="a-J6"></a>作是语时。<a id="a-J7"></a>俱得偷兰罪。<a id="a-J8"></a>时彼男女游戏里巷。<a id="a-J9"></a>一摩诃罗语其女言。<a id="a-JA"></a>此是汝婿。<a id="a-JB"></a>第二摩诃罗语其儿言。<a id="a-JC"></a>此是汝妇。<a id="a-JD"></a>作是语时。<a id="a-JE"></a>俱得僧伽婆尸沙。<a id="a-JF"></a>时二摩诃罗展转作婚姻已。<a id="a-JG"></a>各各欢喜。<a id="a-JH"></a>如贫得宝。<a id="a-JI"></a>更相爱敬。<a id="a-JJ"></a>如兄如弟。<a id="a-JK"></a>诸比丘闻已。<a id="a-JL"></a>以是事具白世尊。<a id="a-JM"></a>云何世尊此二摩诃罗共结婚姻已。<a id="a-JN"></a>欢喜相敬。<a id="a-JO"></a>乃如是耶。<a id="a-JP"></a>佛告诸比丘。<a id="a-JQ"></a>此二摩诃罗不但今日作如是事。<a id="a-JR"></a>过去世时已曾尔也。<a id="a-JS"></a>佛告诸比丘。<a id="a-JT"></a>过去世时。<a id="a-JU"></a>有城名波罗奈。<a id="a-JV"></a>国名伽尸。<a id="a-JW"></a>有一婆罗门。<a id="a-JX"></a>有摩沙豆陈久煮不可熟。<a id="a-JY"></a>持着肆上。<a id="a-JZ"></a>欲卖与他。<a id="a-Ja"></a>都无人买。<a id="a-Jb"></a>时有一人。<a id="a-Jc"></a>家有一态驴。<a id="a-Jd"></a>市卖难售时陈豆主。<a id="a-Je"></a>便作是念。<a id="a-Jf"></a>我当以豆买此驴。<a id="a-Jg"></a>用便往语言。<a id="a-Jh"></a>汝能持驴贸此豆耶。<a id="a-Ji"></a>驴主复念。<a id="a-Jj"></a>用是态驴为当取彼豆。<a id="a-Jk"></a>即便答言。<a id="a-Jl"></a>可尔。<a id="a-Jm"></a>得驴已欢喜。<a id="a-Jn"></a>尔时豆主便作是念。<a id="a-Jo"></a>今得子。<a id="a-Jp"></a>便即说颂曰。</p>
  <p id="aJq">婆罗门法巧贩卖　　陈久冰豆十六年</p>
  <p id="aJr">唐尽汝薪煮不熟　　足折汝家大小齿</p>
  <p id="aJs">尔时驴主亦作颂曰。</p>
  <p id="aJt">汝婆罗门何所喜　　虽有四脚毛衣好</p>
  <p id="aJu">负重着道令汝知　　针刺火烧终不动</p>
  <p id="aJv">尔时豆主复说颂曰。</p>
  <p id="aJw">独生千秋杖　　头着四寸针</p>
  <p id="aJx">能治败态驴　　何忧不可伏</p>
  <p id="aJy">尔时驴主复嗔即说颂曰。</p>
  <p id="aJz">安立前二足　　双飞后两蹄</p>
  <p id="aK0">折汝前板齿　　然后自当知</p>
  <p id="aK1">豆主谓驴颂曰。</p>
  <p id="aK2">蚊盲毒虫螫　　唯仰尾自防</p>
  <p id="aK3">当截汝尾脚　　令汝知辛苦</p>
  <p id="aK4">驴复答言。</p>
  <p id="aK5">从先祖已来　　行此[怡-台+龍]悷法</p>
  <p id="aK6">今我故承习　　死死终不舍</p>
  <p id="aK7">尔时豆主知此弊恶畜生。<a id="a-K8"></a>不可以苦语。<a id="a-K9"></a>便更称誉。<a id="a-KA"></a>颂曰。</p>
  <p id="aKB">音声鸣彻好　　面白如珂雪</p>
  <p id="aKC">当为汝取妇　　共游林泽中</p>
  <p id="aKD">驴闻软爱语即复说颂曰。</p>
  <p id="aKE">我能负八斛　　日行六百里</p>
  <p id="aKF">婆罗门当知　　闻妇欢喜故</p>
  <p id="aKG">佛告诸比丘。<a id="a-KH"></a>尔时二人者今二摩诃罗是。<a id="a-KI"></a>尔时驴者今摩诃罗儿是。<a id="a-KJ"></a>尔时已曾更相欺诳和合已。<a id="a-KK"></a>然后欢喜。<a id="a-KL"></a>今亦如是。<a id="a-KM"></a>更相欺诳。<a id="a-KN"></a>和合已然后欢喜。<a id="a-KO"></a>若比丘和合女人得僧伽婆尸沙罪。<a id="a-KP"></a>和合黄门得偷兰罪。<a id="a-KQ"></a>和合男子及畜生。<a id="a-KR"></a>得越比尼罪。<a id="a-KS"></a>和合紧那罗女及猕猴女。<a id="a-KT"></a>得偷兰罪。<a id="a-KU"></a>是故说(五戒竟)</p>
  <p id="aKV">佛住旷野精舍。<a id="a-KW"></a>广说如上。<a id="a-KX"></a>尔时诸比丘于旷野中作五百私房。<a id="a-KY"></a>皆人人自乞索而作。<a id="a-KZ"></a>有比丘晨朝着入聚落衣。<a id="a-Ka"></a>持钵入旷野聚落。<a id="a-Kb"></a>为乞作房。<a id="a-Kc"></a>故有一估客。<a id="a-Kd"></a>手执户钩来。<a id="a-Ke"></a>向市肆开自店舍。<a id="a-Kf"></a>遥见比丘疾行而来。<a id="a-Kg"></a>估客念言。<a id="a-Kh"></a>是比丘来必为乞作。<a id="a-Ki"></a>房故我晨朝至此市卖未售谁能乞是物者。<a id="a-Kj"></a>便闭肆户还家去。<a id="a-Kk"></a>比丘念言。<a id="a-Kl"></a>是估客见我便闭户还家去。<a id="a-Km"></a>知我来乞不欲与故。<a id="a-Kn"></a>便于余道。<a id="a-Ko"></a>往截其前。<a id="a-Kp"></a>问言。<a id="a-Kq"></a>长寿。<a id="a-Kr"></a>汝欲何处去。<a id="a-Ks"></a>不得相置。<a id="a-Kt"></a>我依阿谁而起房舍。<a id="a-Ku"></a>正依汝等。<a id="a-Kv"></a>信佛法者。<a id="a-Kw"></a>知有罪福业行果报。<a id="a-Kx"></a>而不欲与谁当与者。<a id="a-Ky"></a>长寿当知。<a id="a-Kz"></a>如世尊说。<a id="a-L0"></a>当起慈心不乐闻者方便使闻诸不信者教令立信。<a id="a-L1"></a>乃至手捉其头。<a id="a-L2"></a>强劝令施。<a id="a-L3"></a>所以然者。<a id="a-L4"></a>彼于此终当生天上。<a id="a-L5"></a>色力寿命眷属自然。<a id="a-L6"></a>来生人中。<a id="a-L7"></a>亦受快乐。<a id="a-L8"></a>色力寿命眷属成就。<a id="a-L9"></a>修习佛法增益功德。<a id="a-LA"></a>建其道果。<a id="a-LB"></a>是故长寿。<a id="a-LC"></a>如世尊说偈。</p>
  <p id="aLD">为福受乐报　　所欲皆自然</p>
  <p id="aLE">超踰生死流　　上寂之涅槃</p>
  <p id="aLF">若人为福者　　天神自然护</p>
  <p id="aLG">所愿皆自成　　众魔莫能坏</p>
  <p id="aLH">薄德多诸恼　　福能消众患</p>
  <p id="aLI">福德既牢强　　速成坚固定</p>
  <p id="aLJ">生天受快乐　　人中亦自在</p>
  <p id="aLK">斯由功德故　　所往皆自然</p>
  <p id="aLL">因斯福方便　　永离生死苦</p>
  <p id="aLM">得道至涅槃　　不没不复生</p>
  <p id="aLN">尔时比丘说此偈已。<a id="a-LO"></a>复言。<a id="a-LP"></a>长寿。<a id="a-LQ"></a>助我起房舍。<a id="a-LR"></a>其福最大。<a id="a-LS"></a>是时估客闻说法已。<a id="a-LT"></a>便少多布施。<a id="a-LU"></a>尔时估客作是思惟。<a id="a-LV"></a>若入市肆。<a id="a-LW"></a>多诸乞索。<a id="a-LX"></a>更不。<a id="a-LY"></a>得利折减钱本。<a id="a-LZ"></a>宁坐家住可全其本。<a id="a-La"></a>故胜市中子本俱失。<a id="a-Lb"></a>作是念已。<a id="a-Lc"></a>便还家坐时。<a id="a-Ld"></a>估客妇嗔其夫言。<a id="a-Le"></a>何以诣市速疾来归。<a id="a-Lf"></a>如是懒惰。<a id="a-Lg"></a>当何由养活男女。<a id="a-Lh"></a>充官赋役。<a id="a-Li"></a>估客答言。<a id="a-Lj"></a>莫嗔且听。<a id="a-Lk"></a>我今晨朝诣市店肆。<a id="a-Ll"></a>广说乃至畏失钱本。<a id="a-Lm"></a>故还家住。<a id="a-Ln"></a>其妇知已。<a id="a-Lo"></a>默然不言。<a id="a-Lp"></a>尊者舍利弗来入聚落。<a id="a-Lq"></a>次行乞食。<a id="a-Lr"></a>至其门住。<a id="a-Ls"></a>尔时估客妇笃信恭敬。<a id="a-Lt"></a>见舍利弗即持净器盛食。<a id="a-Lu"></a>持出着钵中。<a id="a-Lv"></a>识舍利弗头面礼足。<a id="a-Lw"></a>恭敬问讯。<a id="a-Lx"></a>时舍利弗而慰劳之。<a id="a-Ly"></a>家中何如生活好不。<a id="a-Lz"></a>其妇答言。<a id="a-M0"></a>家内悉佳。<a id="a-M1"></a>但生活顿弊。<a id="a-M2"></a>问何以故尔。<a id="a-M3"></a>即以上因缘广白舍利弗。<a id="a-M4"></a>家中生活饮食衣服供。<a id="a-M5"></a>王赋役。<a id="a-M6"></a>正仰市肆。<a id="a-M7"></a>而今夫主在家中住。<a id="a-M8"></a>畏人乞索。<a id="a-M9"></a>实在言行。<a id="a-MA"></a>实觉言眠。<a id="a-MB"></a>阿阇梨。<a id="a-MC"></a>是我家所供养恭敬。<a id="a-MD"></a>尊重无所藏隐。<a id="a-ME"></a>故白此意。<a id="a-MF"></a>时舍利弗为估客妇。<a id="a-MG"></a>种种说法得欢喜心。<a id="a-MH"></a>即还精舍。<a id="a-MI"></a>即以上事具白世尊。<a id="a-MJ"></a>佛言。<a id="a-MK"></a>呼是营事比丘来。<a id="a-ML"></a>即便呼来已。<a id="a-MM"></a>佛问营事比丘。<a id="a-MN"></a>汝实乞作房舍恼诸檀越。<a id="a-MO"></a>令向舍利弗嫌说汝不。<a id="a-MP"></a>答言。<a id="a-MQ"></a>实尔世尊。<a id="a-MR"></a>佛告比丘。<a id="a-MS"></a>此是恶法。<a id="a-MT"></a>私乞作房恼诸檀越。<a id="a-MU"></a>佛告诸比丘。<a id="a-MV"></a>汝等莫复为房舍。<a id="a-MW"></a>故恼乱檀越。<a id="a-MX"></a>钱财难得布施亦难。<a id="a-MY"></a>婆罗门居士割损财物。<a id="a-MZ"></a>供养沙门。<a id="a-Ma"></a>衣服饮食床卧病瘦医药此亦甚难。<a id="a-Mb"></a>佛告营事比丘。<a id="a-Mc"></a>过去世时有比丘。<a id="a-Md"></a>名跋懅。<a id="a-Me"></a>止住林中。<a id="a-Mf"></a>时有释军多鸟。<a id="a-Mg"></a>亦栖集此林。<a id="a-Mh"></a>晨暮乱鸣恼彼比丘。<a id="a-Mi"></a>尔时跋懅比丘诣世尊所。<a id="a-Mj"></a>顶礼佛足。<a id="a-Mk"></a>于一面立。<a id="a-Ml"></a>尔时世尊。<a id="a-Mm"></a>慰问林中比丘言。<a id="a-Mn"></a>云何少病少恼乐住林中不。<a id="a-Mo"></a>林中比丘白世尊言。<a id="a-Mp"></a>少病少恼乐住林中。<a id="a-Mq"></a>但晨暮时为诸释军多鸟。<a id="a-Mr"></a>鸣唤恼乱不得思惟。<a id="a-Ms"></a>佛告比丘。<a id="a-Mt"></a>汝欲令释军多鸟一切不来耶。<a id="a-Mu"></a>答言。<a id="a-Mv"></a>愿尔。<a id="a-Mw"></a>世尊。<a id="a-Mx"></a>佛言。<a id="a-My"></a>比丘汝于日暮释军多鸟来时。<a id="a-Mz"></a>便从众鸟。<a id="a-N0"></a>各乞一毛。<a id="a-N1"></a>晨朝去时。<a id="a-N2"></a>亦如是乞。<a id="a-N3"></a>比丘白佛言。<a id="a-N4"></a>善哉世尊。<a id="a-N5"></a>即还林中正坐思惟。<a id="a-N6"></a>至日向暮鸟集乱鸣便作是言。<a id="a-N7"></a>汝释军多鸟各乞一毛。<a id="a-N8"></a>我今须用。<a id="a-N9"></a>尔时众鸟少时无声寂然不得。<a id="a-NA"></a>已后各拔一毛着地。<a id="a-NB"></a>晨朝复乞。<a id="a-NC"></a>尔时众鸟。<a id="a-ND"></a>即便移去异处一宿不乐。<a id="a-NE"></a>彼处寻复来还。<a id="a-NF"></a>尔时比丘复从索毛。<a id="a-NG"></a>一一复与。<a id="a-NH"></a>众鸟念言。<a id="a-NI"></a>今此沙门奇异喜乞。<a id="a-NJ"></a>恐我不久毛衣都尽。<a id="a-NK"></a>肉段在地不能复飞。<a id="a-NL"></a>当如之何。<a id="a-NM"></a>便共议言。<a id="a-NN"></a>此比丘常住林中。<a id="a-NO"></a>我等当去。<a id="a-NP"></a>更求余栖不复宜还。<a id="a-NQ"></a>佛告诸比丘。<a id="a-NR"></a>飞鸟畜生尚嫌多求。<a id="a-NS"></a>况复世人。<a id="a-NT"></a>汝等比丘莫为营事。<a id="a-NU"></a>多欲多求。<a id="a-NV"></a>令彼信心婆罗门居士苦舍财物。<a id="a-NW"></a>供给沙门衣服饮食床卧病瘦医药。<a id="a-NX"></a>诸比丘白佛言。<a id="a-NY"></a>世尊。<a id="a-NZ"></a>云何此林中比丘怯劣喜乱畏恶鸟声。<a id="a-Na"></a>佛告比丘。<a id="a-Nb"></a>是林中比丘不但今日怯劣。<a id="a-Nc"></a>昔已曾畏诸比丘。<a id="a-Nd"></a>言已曾尔耶。<a id="a-Ne"></a>佛告诸比丘。<a id="a-Nf"></a>过去世时有一龙象住。<a id="a-Ng"></a>在林中空闲之处。<a id="a-Nh"></a>大风卒起吹折树木。<a id="a-Ni"></a>象闻树木折声惊怖奔走。<a id="a-Nj"></a>怖心小止。<a id="a-Nk"></a>住一树下彼树复折。<a id="a-Nl"></a>即复奔走。<a id="a-Nm"></a>尔时有天见象惊走。<a id="a-Nn"></a>念言。<a id="a-No"></a>云何此象横自狂走。<a id="a-Np"></a>即说偈言。</p>
  <p id="aNq">暴风卒起树木折　　龙象惊怖狂奔走</p>
  <p id="aNr">假使大风普天下　　尔时龙象何处避</p>
  <p id="aNs">佛告诸比丘。<a id="a-Nt"></a>尔时象者今林中比丘是。<a id="a-Nu"></a>佛复告营事比丘。<a id="a-Nv"></a>过去世时。<a id="a-Nw"></a>有五百仙人。<a id="a-Nx"></a>住雪山中。<a id="a-Ny"></a>有一仙人。<a id="a-Nz"></a>于别处住。<a id="a-O0"></a>有好泉水花果茂盛。<a id="a-O1"></a>去是不远。<a id="a-O2"></a>有萨罗水。<a id="a-O3"></a>中有龙住。<a id="a-O4"></a>见是仙人威仪庠序。<a id="a-O5"></a>心生爱念。<a id="a-O6"></a>时此水龙来诣仙人。<a id="a-O7"></a>正值仙人结跏趺坐。<a id="a-O8"></a>龙即以身绕仙人七匝。<a id="a-O9"></a>以头覆其顶上而住。<a id="a-OA"></a>日日如是。<a id="a-OB"></a>唯有食时不来。<a id="a-OC"></a>仙人以龙绕身故。<a id="a-OD"></a>日夜端坐不得休息。<a id="a-OE"></a>身体萎羸便生疥疮。<a id="a-OF"></a>尔时近处有人居止。<a id="a-OG"></a>有供养仙人者。<a id="a-OH"></a>彷徉游行诣仙人所。<a id="a-OI"></a>见是仙人羸劣疥[癈-(弓*殳)+虫]。<a id="a-OJ"></a>即问仙人。<a id="a-OK"></a>何故如是。<a id="a-OL"></a>仙人具为广说上事。<a id="a-OM"></a>彼语仙人言。<a id="a-ON"></a>欲令此龙。<a id="a-OO"></a>不复来耶。<a id="a-OP"></a>答言。<a id="a-OQ"></a>欲尔。<a id="a-OR"></a>复问。<a id="a-OS"></a>仙人是龙有所著不。<a id="a-OT"></a>答言。<a id="a-OU"></a>唯有咽上璎珞宝珠。<a id="a-OV"></a>彼人教言。<a id="a-OW"></a>但从索珠龙性极悭。<a id="a-OX"></a>终不与汝。<a id="a-OY"></a>可使不来。<a id="a-OZ"></a>言已便去。<a id="a-Oa"></a>须臾龙来。<a id="a-Ob"></a>便从索珠。<a id="a-Oc"></a>龙闻乞珠声。<a id="a-Od"></a>心即不喜。<a id="a-Oe"></a>徐舍而去。<a id="a-Of"></a>明日龙来。<a id="a-Og"></a>未至之间仙人见已。<a id="a-Oh"></a>遥说偈言。</p>
  <p id="aOi">光耀摩尼宝　　璎珞庄严身</p>
  <p id="aOj">若龙能施我　　乃为善亲友</p>
  <p id="aOk">时龙即说偈答言。</p>
  <p id="aOl">畏失摩尼珠　　犹执杖呼狗</p>
  <p id="aOm">宝珠不可得　　更不来看汝</p>
  <p id="aOn">上馔及众宝　　由此摩尼尊</p>
  <p id="aOo">是终不可得　　何足殷勤求</p>
  <p id="aOp">多求亲爱离　　由是更不来</p>
  <p id="aOq">尔时有天于虚空中。<a id="a-Or"></a>而说偈言。</p>
  <p id="aOs">厌薄所以生　　皆由多求故</p>
  <p id="aOt">梵志贪相现　　龙则潜于渊</p>
  <p id="aOu">佛告营事比丘。<a id="a-Ov"></a>龙是畜生。<a id="a-Ow"></a>尚恶多求。<a id="a-Ox"></a>岂况于人。<a id="a-Oy"></a>汝等比丘莫为多营事务。<a id="a-Oz"></a>广索无厌。<a id="a-P0"></a>令彼信心婆罗门居士。<a id="a-P1"></a>苦舍财物。<a id="a-P2"></a>供给沙门衣服饮食床卧病瘦医药。<a id="a-P3"></a>佛告诸比丘。<a id="a-P4"></a>有十事法为人所不爱。<a id="a-P5"></a>何等为十。<a id="a-P6"></a>不相习近。<a id="a-P7"></a>轻数习近。<a id="a-P8"></a>为利习近。<a id="a-P9"></a>爱者不爱。<a id="a-PA"></a>不爱者爱。<a id="a-PB"></a>谛言不受。<a id="a-PC"></a>好豫他事。<a id="a-PD"></a>实无威德而欲陵物。<a id="a-PE"></a>好屏私语。<a id="a-PF"></a>多所求欲。<a id="a-PG"></a>是为十事起他不爱。<a id="a-PH"></a>佛告诸比丘。<a id="a-PI"></a>依止旷野比丘。<a id="a-PJ"></a>皆悉令集。<a id="a-PK"></a>以十利故。<a id="a-PL"></a>为诸比丘制戒。<a id="a-PM"></a>乃至已闻者当重闻。<a id="a-PN"></a>若比丘自乞作房舍。<a id="a-PO"></a>无主为身。<a id="a-PP"></a>当如量作。<a id="a-PQ"></a>应长十二修伽陀搩手。<a id="a-PR"></a>内广七搩手应将诸比丘。<a id="a-PS"></a>示作房处。<a id="a-PT"></a>无难处无妨处。<a id="a-PU"></a>若比丘于难处妨处。<a id="a-PV"></a>自乞作房。<a id="a-PW"></a>无主为身。<a id="a-PX"></a>亦不将诸比丘示作房处。<a id="a-PY"></a>而过量作者。<a id="a-PZ"></a>僧伽婆尸沙。<a id="a-Pa"></a>比丘者。<a id="a-Pb"></a>如上说。<a id="a-Pc"></a>自乞者。<a id="a-Pd"></a>自行乞求。<a id="a-Pe"></a>若一钱二钱家家行乞。<a id="a-Pf"></a>乃至百千钱房舍者。<a id="a-Pg"></a>佛所听也。<a id="a-Ph"></a>作者。<a id="a-Pi"></a>自作若教他作。<a id="a-Pj"></a>无主者。<a id="a-Pk"></a>无有主。<a id="a-Pl"></a>若男若女在家。<a id="a-Pm"></a>出家人为主也。<a id="a-Pn"></a>自身者。<a id="a-Po"></a>自己也。<a id="a-Pp"></a>当如量者。<a id="a-Pq"></a>应法量也。<a id="a-Pr"></a>长者。<a id="a-Ps"></a>纵量也。<a id="a-Pt"></a>广者。<a id="a-Pu"></a>横量也。<a id="a-Pv"></a>十二修伽陀搩手者。<a id="a-Pw"></a>修伽陀者。<a id="a-Px"></a>名善逝也。<a id="a-Py"></a>搩手者二尺四寸也。<a id="a-Pz"></a>内七搩手者。<a id="a-Q0"></a>作屋法有内外量。<a id="a-Q1"></a>令纵横量壁内也。<a id="a-Q2"></a>屋高下量者。<a id="a-Q3"></a>边壁一丈二尺。<a id="a-Q4"></a>将诸比丘示作房处者示地也。<a id="a-Q5"></a>诸比丘者。<a id="a-Q6"></a>若僧若僧使僧者。<a id="a-Q7"></a>作房比丘入僧中。<a id="a-Q8"></a>先作求听羯磨。<a id="a-Q9"></a>然后听乞羯磨。<a id="a-QA"></a>羯磨者。<a id="a-QB"></a>作是说。<a id="a-QC"></a>大德僧听。<a id="a-QD"></a>某甲比丘自乞作房。<a id="a-QE"></a>无主为身欲于僧中乞指授处。<a id="a-QF"></a>若僧时到。<a id="a-QG"></a>僧为某甲比丘欲从僧乞指授房处。<a id="a-QH"></a>诸大德僧听。<a id="a-QI"></a>某甲比丘乞指授处。<a id="a-QJ"></a>僧忍默然故。<a id="a-QK"></a>是事如是持。<a id="a-QL"></a>是比丘入僧中。<a id="a-QM"></a>胡跪合掌作如是言。<a id="a-QN"></a>大德僧忆念。<a id="a-QO"></a>我某甲比丘自乞作房。<a id="a-QP"></a>无主为身。<a id="a-QQ"></a>今从僧乞指授房处。<a id="a-QR"></a>唯愿僧与我指授处。<a id="a-QS"></a>如是三乞羯磨人应作是说。<a id="a-QT"></a>大德僧听。<a id="a-QU"></a>某甲比丘自乞作房。<a id="a-QV"></a>无主为身。<a id="a-QW"></a>已于僧中乞指授房处。<a id="a-QX"></a>若僧时到。<a id="a-QY"></a>僧为某甲比丘指授作房处。<a id="a-QZ"></a>如是白。<a id="a-Qa"></a>大德僧听。<a id="a-Qb"></a>某甲比丘自乞作房。<a id="a-Qc"></a>无主为身。<a id="a-Qd"></a>已从僧中乞指授房处。<a id="a-Qe"></a>僧今为某甲比丘指授房处。<a id="a-Qf"></a>诸大德忍。<a id="a-Qg"></a>为某甲比丘指授房处。<a id="a-Qh"></a>忍者僧默然。<a id="a-Qi"></a>若不忍便说。<a id="a-Qj"></a>僧已忍。<a id="a-Qk"></a>为某甲比丘指授作房处竟。<a id="a-Ql"></a>僧忍默然故。<a id="a-Qm"></a>是事如是持。<a id="a-Qn"></a>若一切僧中都无有说羯磨者。<a id="a-Qo"></a>一切僧往就作房处。<a id="a-Qp"></a>一比丘僧中唱。<a id="a-Qq"></a>一切僧为某甲比丘指授房处。<a id="a-Qr"></a>如是三说。<a id="a-Qs"></a>僧使者若作房处远。<a id="a-Qt"></a>或隔水。<a id="a-Qu"></a>若大寒时。<a id="a-Qv"></a>大热时。<a id="a-Qw"></a>大雨时。<a id="a-Qx"></a>或大雪时。<a id="a-Qy"></a>若僧中多老病。<a id="a-Qz"></a>不能一切往者。<a id="a-R0"></a>彼比丘于僧中。<a id="a-R1"></a>乞指授竟僧应差一比丘二比丘三比丘。<a id="a-R2"></a>不得羯磨众故。<a id="a-R3"></a>极至三人羯磨者应作是说。<a id="a-R4"></a>大德僧听。<a id="a-R5"></a>某甲比丘自乞作房。<a id="a-R6"></a>无主为身。<a id="a-R7"></a>已于僧中乞指授作房处。<a id="a-R8"></a>若僧时到。<a id="a-R9"></a>僧差某甲某甲比丘。<a id="a-RA"></a>为某甲比丘指授作房舍处。<a id="a-RB"></a>如是白。<a id="a-RC"></a>大德僧听。<a id="a-RD"></a>某甲比丘自乞作房。<a id="a-RE"></a>无主为身。<a id="a-RF"></a>已于僧中乞指授作房处。<a id="a-RG"></a>僧今差某甲某甲等比丘。<a id="a-RH"></a>为某甲比丘指授作房处。<a id="a-RI"></a>诸大德忍。<a id="a-RJ"></a>差某甲某甲比丘。<a id="a-RK"></a>指授作房处者默然。<a id="a-RL"></a>若不忍便说僧已忍差某甲某甲比丘。<a id="a-RM"></a>指授作房处竟。<a id="a-RN"></a>僧忍默然故。<a id="a-RO"></a>是事如是持。<a id="a-RP"></a>时使比丘往作房处。<a id="a-RQ"></a>观察处所。<a id="a-RR"></a>若彼房处多有诸虫。<a id="a-RS"></a>及生花果树。<a id="a-RT"></a>不应语除。<a id="a-RU"></a>若无是事观察已亦如前说。<a id="a-RV"></a>一比丘唱言。<a id="a-RW"></a>僧已示作房处。<a id="a-RX"></a>如是三说。<a id="a-RY"></a>无难处者。<a id="a-RZ"></a>若彼处无生花果树木。<a id="a-Ra"></a>无诸虫蛇非妨处者。<a id="a-Rb"></a>四边各容十二桄梯。<a id="a-Rc"></a>桄间各一卷肘。<a id="a-Rd"></a>令作事者周匝来往涂治覆苫。<a id="a-Re"></a>若比丘于难处者有生花果树木及诸虫蛇妨处者。<a id="a-Rf"></a>周匝不得容十二桄梯令作事者。<a id="a-Rg"></a>不得周旋往返覆苫涂治也自乞作房。<a id="a-Rh"></a>无主为身亦不将诸比丘指授处所。<a id="a-Ri"></a>过量作者。<a id="a-Rj"></a>僧伽婆尸沙。<a id="a-Rk"></a>僧伽婆尸沙者。<a id="a-Rl"></a>如上说。<a id="a-Rm"></a>若比丘自乞作房。<a id="a-Rn"></a>有难处妨处不将诸比丘指授处所。<a id="a-Ro"></a>若减量作教他作。<a id="a-Rp"></a>乃至作竟时。<a id="a-Rq"></a>得僧伽婆尸沙罪。<a id="a-Rr"></a>受用时得越比尼罪。<a id="a-Rs"></a>如是二比丘众多比丘亦如是。<a id="a-Rt"></a>若一比丘自乞作房。<a id="a-Ru"></a>无主为身。<a id="a-Rv"></a>难处妨处。<a id="a-Rw"></a>不将诸比丘指授处所。<a id="a-Rx"></a>如量作。<a id="a-Ry"></a>若教他作。<a id="a-Rz"></a>乃至作房竟时。<a id="a-S0"></a>得僧伽婆尸沙罪。<a id="a-S1"></a>受用时得越比尼罪。<a id="a-S2"></a>若二若多亦复如是。</p>
  <p id="aS3">若比丘自乞作房。<a id="a-S4"></a>无主为身难处妨处。<a id="a-S5"></a>亦不将诸比丘指授处所。<a id="a-S6"></a>过量作教他作房竟时。<a id="a-S7"></a>得僧伽婆尸沙罪。<a id="a-S8"></a>受用时得越比尼罪。<a id="a-S9"></a>若二若多亦复如是。<a id="a-SA"></a>若比丘是处不名指授。<a id="a-SB"></a>若异界僧指授。<a id="a-SC"></a>若先年豫指授。<a id="a-SD"></a>若水中非沙地。<a id="a-SE"></a>非碎石地。<a id="a-SF"></a>非石上非被烧地。<a id="a-SG"></a>若僧中一人不作房者。<a id="a-SH"></a>若二人三人不作房者。<a id="a-SI"></a>尽不应指授。<a id="a-SJ"></a>若僧中不作房者。<a id="a-SK"></a>多听作指授。<a id="a-SL"></a>若比丘作净房。<a id="a-SM"></a>即欲持当住房者不应作。<a id="a-SN"></a>若作净房。<a id="a-SO"></a>即持当[卄/積]薪屋者不应作。<a id="a-SP"></a>若作净房。<a id="a-SQ"></a>即持当井屋者不应作。<a id="a-SR"></a>若作净房。<a id="a-SS"></a>即持当浴室者不应作。<a id="a-ST"></a>若比丘难处妨处。<a id="a-SU"></a>不指授作过量作房时。<a id="a-SV"></a>若授甎泥团者。<a id="a-SW"></a>尽得越比尼罪。<a id="a-SX"></a>垒甎安行行。<a id="a-SY"></a>作房比丘一一得越比尼罪。<a id="a-SZ"></a>乃至若户牖成已得偷兰罪。<a id="a-Sa"></a>乃至屋成若塼覆者。<a id="a-Sb"></a>最后一塼时。<a id="a-Sc"></a>得僧伽婆尸沙罪。<a id="a-Sd"></a>若瓦覆若木覆。<a id="a-Se"></a>若板覆若石灰覆。<a id="a-Sf"></a>若泥团覆若草覆。<a id="a-Sg"></a>乃至最后一把草覆时。<a id="a-Sh"></a>得僧伽婆尸沙。<a id="a-Si"></a>作房未成中止者。<a id="a-Sj"></a>得偷兰罪。<a id="a-Sk"></a>后更成时。<a id="a-Sl"></a>僧伽婆尸沙。<a id="a-Sm"></a>作房者若房主安处房已。<a id="a-Sn"></a>令余人作。<a id="a-So"></a>乃至房成时。<a id="a-Sp"></a>作房者。<a id="a-Sq"></a>比丘得僧伽婆尸沙。<a id="a-Sr"></a>若房主安处房已。<a id="a-Ss"></a>后他人成者。<a id="a-St"></a>偷兰罪。<a id="a-Su"></a>若比丘于难处妨处。<a id="a-Sv"></a>不将诸比丘指授处。<a id="a-Sw"></a>过量作房。<a id="a-Sx"></a>是房主比丘不舍戒。<a id="a-Sy"></a>不死不与僧。<a id="a-Sz"></a>若有比丘。<a id="a-T0"></a>于此房中。<a id="a-T1"></a>若熏钵作衣。<a id="a-T2"></a>若受诵若思惟一切受用者。<a id="a-T3"></a>得越比尼罪。<a id="a-T4"></a>二人多人作房亦如是。<a id="a-T5"></a>若比丘自乞作房。<a id="a-T6"></a>无难处无妨处。<a id="a-T7"></a>将诸比丘指授处。<a id="a-T8"></a>减量作。<a id="a-T9"></a>若教他作至房竟时。<a id="a-TA"></a>是比丘无罪。<a id="a-TB"></a>受用者亦无罪。<a id="a-TC"></a>二人多人亦如是。<a id="a-TD"></a>若比丘自乞作房。<a id="a-TE"></a>无难处非妨处。<a id="a-TF"></a>将诸比丘指授如量作者若教他作。<a id="a-TG"></a>乃至房成。<a id="a-TH"></a>是比丘无罪。<a id="a-TI"></a>受用者无罪。<a id="a-TJ"></a>若二若多亦复如是。<a id="a-TK"></a>若比丘将诸比丘指授房处。<a id="a-TL"></a>非他界僧指授。<a id="a-TM"></a>非先年指授。<a id="a-TN"></a>不水中若沙地若碎石地若磐石上若被烧地。<a id="a-TO"></a>非僧中一人不作房者。<a id="a-TP"></a>非僧中二人三人不作房者。<a id="a-TQ"></a>若不作房者。<a id="a-TR"></a>多听作定作。<a id="a-TS"></a>住止房定作。<a id="a-TT"></a>净房定作。<a id="a-TU"></a>井屋定作。<a id="a-TV"></a>浴室者听作。<a id="a-TW"></a>是比丘作房。<a id="a-TX"></a>无难处非妨处。<a id="a-TY"></a>不过量作。<a id="a-TZ"></a>将诸比丘示作房处。<a id="a-Ta"></a>是诸比丘若助治泥团。<a id="a-Tb"></a>若治塼授与时。<a id="a-Tc"></a>一一是助比丘无罪。<a id="a-Td"></a>若累一行二行。<a id="a-Te"></a>乃至安户牖时是比丘无罪。<a id="a-Tf"></a>若塼覆者。<a id="a-Tg"></a>最后一塼时。<a id="a-Th"></a>是比丘无罪。<a id="a-Ti"></a>若瓦覆木板覆草覆。<a id="a-Tj"></a>石灰覆泥团覆。<a id="a-Tk"></a>最后泥团覆时无罪。<a id="a-Tl"></a>作半止者。<a id="a-Tm"></a>是比丘无罪。<a id="a-Tn"></a>后还成者。<a id="a-To"></a>是比丘无罪。<a id="a-Tp"></a>自作方便令他成者。<a id="a-Tq"></a>是比丘无罪。<a id="a-Tr"></a>自作后他人成者。<a id="a-Ts"></a>是比丘无罪。<a id="a-Tt"></a>若比丘自乞作房。<a id="a-Tu"></a>无难处非妨处。<a id="a-Tv"></a>将诸比丘指授。<a id="a-Tw"></a>不过量作。<a id="a-Tx"></a>是比丘不舍戒。<a id="a-Ty"></a>不死不与僧诸比丘于中若熏钵作衣。<a id="a-Tz"></a>诵经思惟一切受用尽无罪。<a id="a-U0"></a>若比丘于佛生处。<a id="a-U1"></a>得道处转法轮处五年大会处。<a id="a-U2"></a>是诸尊处。<a id="a-U3"></a>为供养作草庵树叶庵帐幔旃庵。<a id="a-U4"></a>暂住者听作。<a id="a-U5"></a>是故说。<a id="a-U6"></a>若比丘自乞作房。<a id="a-U7"></a>无主为身。<a id="a-U8"></a>乃至过量作者僧伽婆尸沙(六戒竟)</p>
  <p id="aU9">佛住俱睒弥国。<a id="a-UA"></a>广说如上。<a id="a-UB"></a>尔时俱舍弥国五百比丘各作私房。<a id="a-UC"></a>尔时阐陀比丘无人为作房。<a id="a-UD"></a>时阐陀比丘主人名阿跋吒。<a id="a-UE"></a>时阐陀比丘着入聚落衣。<a id="a-UF"></a>往诣其家。<a id="a-UG"></a>时主人见比丘来恭敬礼足。<a id="a-UH"></a>共相问讯。<a id="a-UI"></a>时主人言。<a id="a-UJ"></a>阿阇梨我闻。<a id="a-UK"></a>俱舍弥作五百间私房。<a id="a-UL"></a>颇有与阿阇梨作房者不答言实如所闻。<a id="a-UM"></a>有主人者皆作房舍。<a id="a-UN"></a>我薄福德。<a id="a-UO"></a>譬如秃枭无有主人。<a id="a-UP"></a>谁当与作。<a id="a-UQ"></a>主人答言。<a id="a-UR"></a>阿阇梨。<a id="a-US"></a>莫恨。<a id="a-UT"></a>我当为作。<a id="a-UU"></a>尔时即与五百金钱。<a id="a-UV"></a>白言。<a id="a-UW"></a>阿阇梨。<a id="a-UX"></a>持去作房尔时阐陀即持钱去。<a id="a-UY"></a>寻便安处欲作大房。<a id="a-UZ"></a>尽五百金钱。<a id="a-Ua"></a>正得起基起少墙壁。<a id="a-Ub"></a>钱物已尽。<a id="a-Uc"></a>复诣其家。<a id="a-Ud"></a>主人礼足。<a id="a-Ue"></a>共相慰劳。<a id="a-Uf"></a>问言。<a id="a-Ug"></a>阿阇梨作房竟未。<a id="a-Uh"></a>答言。<a id="a-Ui"></a>始起屋基作少墙壁。<a id="a-Uj"></a>钱物已尽。<a id="a-Uk"></a>尔时主人复与五百金钱。<a id="a-Ul"></a>阐陀持五百金钱。<a id="a-Um"></a>作墙壁竟。<a id="a-Un"></a>安施户牖。<a id="a-Uo"></a>钱物复尽。<a id="a-Up"></a>更诣主人。<a id="a-Uq"></a>主人礼足复问。<a id="a-Ur"></a>阿阇梨房舍竟耶。<a id="a-Us"></a>答言。<a id="a-Ut"></a>墙壁户牖始竟。<a id="a-Uu"></a>钱物已尽。<a id="a-Uv"></a>尔时主人生不信心。<a id="a-Uw"></a>语阐陀言阿阇梨。<a id="a-Ux"></a>是出家人。<a id="a-Uy"></a>用作大房舍。<a id="a-Uz"></a>为用千金钱。<a id="a-V0"></a>可起楼阁而作一房。<a id="a-V1"></a>云何不足。<a id="a-V2"></a>尊者且还。<a id="a-V3"></a>不能复与。<a id="a-V4"></a>尔时阐陀即便愁忧。<a id="a-V5"></a>云何方便得成是房舍。<a id="a-V6"></a>有萨罗林树。<a id="a-V7"></a>便伐之持用成房。<a id="a-V8"></a>尔时林中有鬼神。<a id="a-V9"></a>依止此林。<a id="a-VA"></a>语阐陀言。<a id="a-VB"></a>莫斫是树。<a id="a-VC"></a>令我弱小儿女暴露风雨无所依止。<a id="a-VD"></a>阐陀答言。<a id="a-VE"></a>死鬼促去。<a id="a-VF"></a>莫住此中。<a id="a-VG"></a>谁喜见汝。<a id="a-VH"></a>即便伐之时。<a id="a-VI"></a>此鬼神即大啼哭。<a id="a-VJ"></a>将诸儿子诣世尊所。<a id="a-VK"></a>佛知而故问。<a id="a-VL"></a>汝何以啼哭。<a id="a-VM"></a>答言。<a id="a-VN"></a>世尊。<a id="a-VO"></a>尊者阐陀伐我林树。<a id="a-VP"></a>持用作房。<a id="a-VQ"></a>世尊。<a id="a-VR"></a>我男女劣小风雨漂露。<a id="a-VS"></a>当何所依。<a id="a-VT"></a>尔时世尊为此鬼神。<a id="a-VU"></a>随顺说法示教利喜。<a id="a-VV"></a>忧苦即除。<a id="a-VW"></a>去佛不远。<a id="a-VX"></a>更有林树。<a id="a-VY"></a>世尊指授令得住止。<a id="a-VZ"></a>佛告诸比丘。<a id="a-Va"></a>唤阐陀来。<a id="a-Vb"></a>即便唤来来已。<a id="a-Vc"></a>佛广问上事。<a id="a-Vd"></a>汝实尔不。<a id="a-Ve"></a>答言。<a id="a-Vf"></a>实尔。<a id="a-Vg"></a>世尊。<a id="a-Vh"></a>佛言。<a id="a-Vi"></a>痴人。<a id="a-Vj"></a>此是恶事。<a id="a-Vk"></a>汝不知耶。<a id="a-Vl"></a>如来应供正遍知一宿住止。<a id="a-Vm"></a>是处左右有树木。<a id="a-Vn"></a>与人等者。<a id="a-Vo"></a>便为塔庙。<a id="a-Vp"></a>是故神祇乐来依止。<a id="a-Vq"></a>云何比丘恶口骂之。<a id="a-Vr"></a>阐陀是非法非律。<a id="a-Vs"></a>非是佛教。<a id="a-Vt"></a>不可以是长养善法。<a id="a-Vu"></a>诸比丘白佛言。<a id="a-Vv"></a>世尊。<a id="a-Vw"></a>云何是阐陀比丘。<a id="a-Vx"></a>巧作方便营事。<a id="a-Vy"></a>得彼主人千旧金钱。<a id="a-Vz"></a>佛告诸比丘。<a id="a-W0"></a>是非巧便。<a id="a-W1"></a>若巧便者应当更得。<a id="a-W2"></a>何但齐千。<a id="a-W3"></a>诸比丘白佛言。<a id="a-W4"></a>实如世尊说。<a id="a-W5"></a>善知是阐陀比丘不善方便。<a id="a-W6"></a>佛告比丘。<a id="a-W7"></a>不但今日知此比丘不善方便。<a id="a-W8"></a>过去世时已知阐陀比丘不善方便。<a id="a-W9"></a>佛告诸比丘。<a id="a-WA"></a>过去有城。<a id="a-WB"></a>名波罗奈。<a id="a-WC"></a>国名伽尸。<a id="a-WD"></a>时国有王。<a id="a-WE"></a>以法治化人民安乐无诸患难。<a id="a-WF"></a>时王无子夫人忽然怀妊。<a id="a-WG"></a>十月生子而无眼鼻。<a id="a-WH"></a>生子七日施设大会。<a id="a-WI"></a>集诸群臣相师道士。<a id="a-WJ"></a>为子立字。<a id="a-WK"></a>时王土法。<a id="a-WL"></a>或因福相。<a id="a-WM"></a>或因星宿。<a id="a-WN"></a>或因父母而立名字。<a id="a-WO"></a>婆罗门问言。<a id="a-WP"></a>王子身体有何异相。<a id="a-WQ"></a>傍人答言。<a id="a-WR"></a>今此王子其面正平都无眼鼻之处。<a id="a-WS"></a>婆罗门言。<a id="a-WT"></a>今此王子应名镜面。<a id="a-WU"></a>以四乳母供给抱养。<a id="a-WV"></a>一人摩拭洗浴。<a id="a-WW"></a>一人除弃不净。<a id="a-WX"></a>一人怀抱。<a id="a-WY"></a>一人乳哺。<a id="a-WZ"></a>此四乳母昼夜给侍。<a id="a-Wa"></a>譬如莲花日日增长。<a id="a-Wb"></a>至年长大。<a id="a-Wc"></a>父王命终。<a id="a-Wd"></a>即拜镜面绍尊王位。<a id="a-We"></a>然此太子宿殖德本。<a id="a-Wf"></a>虽生无目而有天眼。<a id="a-Wg"></a>堪为国王福德力大。<a id="a-Wh"></a>国中人民闻镜面太子为王。<a id="a-Wi"></a>无不奇怪。<a id="a-Wj"></a>时有大臣。<a id="a-Wk"></a>便欲试之。<a id="a-Wl"></a>不能得便。<a id="a-Wm"></a>遇王出令敕诸群臣。<a id="a-Wn"></a>更立新殿。<a id="a-Wo"></a>雕文刻镂种种彩画。<a id="a-Wp"></a>大臣念言。<a id="a-Wq"></a>恒欲试王。<a id="a-Wr"></a>今正是时。<a id="a-Ws"></a>将一猕猴与着衣服。<a id="a-Wt"></a>作巧作具。<a id="a-Wu"></a>革囊盛之。<a id="a-Wv"></a>串其肩上。<a id="a-Ww"></a>将到王前白言。<a id="a-Wx"></a>大王。<a id="a-Wy"></a>被敕立殿。<a id="a-Wz"></a>巧匠已至。<a id="a-X0"></a>愿王指授殿舍方法。<a id="a-X1"></a>王即心念彼将试我。<a id="a-X2"></a>便说偈言。</p>
  <p id="aX3">观此众生类　　睒睒面皱赧</p>
  <p id="aX4">趌[起-巳+厥]性轻躁　　成事彼能坏</p>
  <p id="aX5">受分法如是　　何能起宫殿</p>
  <p id="aX6">残害花果树　　不能亲近人</p>
  <p id="aX7">况能造宫殿　　催送归野林</p>
  <p id="aX8">佛告诸比丘。<a id="a-X9"></a>尔时镜面王者。<a id="a-XA"></a>今我身是。<a id="a-XB"></a>时猕猴者。<a id="a-XC"></a>今阐陀比丘是。<a id="a-XD"></a>我于尔时生无两目。<a id="a-XE"></a>已曾知彼无所堪施。<a id="a-XF"></a>况复今日。<a id="a-XG"></a>佛告诸比丘。<a id="a-XH"></a>依止俱舍弥城住者。<a id="a-XI"></a>皆悉令集。<a id="a-XJ"></a>乃至已闻者当重闻。<a id="a-XK"></a>若比丘作大房舍。<a id="a-XL"></a>有主为身应将诸比丘指授处所。<a id="a-XM"></a>无难处非妨处。<a id="a-XN"></a>是比丘于难处妨处。<a id="a-XO"></a>有主为身。<a id="a-XP"></a>亦不将诸比丘指授处所者。<a id="a-XQ"></a>僧伽婆尸沙。<a id="a-XR"></a>比丘者。<a id="a-XS"></a>如上说。<a id="a-XT"></a>大者过量。<a id="a-XU"></a>是名大也。<a id="a-XV"></a>房者。<a id="a-XW"></a>世尊所听。<a id="a-XX"></a>作者。<a id="a-XY"></a>若自作若教他作。<a id="a-XZ"></a>有主者。<a id="a-Xa"></a>若有男子女人。<a id="a-Xb"></a>在家出家为作主也。<a id="a-Xc"></a>为身者为己。<a id="a-Xd"></a>不为僧也。<a id="a-Xe"></a>将诸比丘指授处者。<a id="a-Xf"></a>谓僧若僧。<a id="a-Xg"></a>使如上小房中说无难处非妨处者。<a id="a-Xh"></a>亦如上说。<a id="a-Xi"></a>若比丘于难处妨处。<a id="a-Xj"></a>不将诸比丘指授作房处者。<a id="a-Xk"></a>僧伽婆尸沙。<a id="a-Xl"></a>若一比丘于难处妨处。<a id="a-Xm"></a>作大房。<a id="a-Xn"></a>若自作教他作。<a id="a-Xo"></a>乃至房成时。<a id="a-Xp"></a>僧伽婆尸沙。<a id="a-Xq"></a>受用者。<a id="a-Xr"></a>得越比尼罪。<a id="a-Xs"></a>若二若多亦复如是。<a id="a-Xt"></a>除其过量。<a id="a-Xu"></a>一切有罪无罪。<a id="a-Xv"></a>皆亦如上小房中说。<a id="a-Xw"></a>是故说。<a id="a-Xx"></a>若比丘作大房舍。<a id="a-Xy"></a>有主为身。<a id="a-Xz"></a>乃至不将诸比丘指授处者。<a id="a-Y0"></a>僧伽婆尸沙(七戒竟)</p>
  <p id="aY1">佛住舍卫城广说如上。<a id="a-Y2"></a>尔时有比丘。<a id="a-Y3"></a>名陀骠摩罗子。<a id="a-Y4"></a>众僧拜典知九事。<a id="a-Y5"></a>九事者。<a id="a-Y6"></a>典次付床座。<a id="a-Y7"></a>典次差请会。<a id="a-Y8"></a>典次分房舍。<a id="a-Y9"></a>典次分衣物。<a id="a-YA"></a>典次分花香。<a id="a-YB"></a>典次分果蓏。<a id="a-YC"></a>典次知暖水人。<a id="a-YD"></a>典次分杂饼食。<a id="a-YE"></a>典次知随意举堪事人。<a id="a-YF"></a>是名僧拜典知九事。<a id="a-YG"></a>付床座时。<a id="a-YH"></a>是长老右手小指出灯明随品。<a id="a-YI"></a>次付若阿练若。<a id="a-YJ"></a>阿练若者。<a id="a-YK"></a>共乞食。<a id="a-YL"></a>乞食者。<a id="a-YM"></a>共粪扫衣。<a id="a-YN"></a>粪扫衣者。<a id="a-YO"></a>共一坐食。<a id="a-YP"></a>一坐食者。<a id="a-YQ"></a>共常坐。<a id="a-YR"></a>常坐者。<a id="a-YS"></a>共露坐。<a id="a-YT"></a>露坐者。<a id="a-YU"></a>共敷草坐。<a id="a-YV"></a>敷草坐者。<a id="a-YW"></a>共经呗。<a id="a-YX"></a>经呗者。<a id="a-YY"></a>共法师。<a id="a-YZ"></a>法师者。<a id="a-Ya"></a>共学律。<a id="a-Yb"></a>学律者。<a id="a-Yc"></a>共须陀洹。<a id="a-Yd"></a>须陀洹者。<a id="a-Ye"></a>共斯陀含。<a id="a-Yf"></a>斯陀含者。<a id="a-Yg"></a>共阿那含。<a id="a-Yh"></a>阿那含者。<a id="a-Yi"></a>共阿罗汉阿罗汉者。<a id="a-Yj"></a>共三明。<a id="a-Yk"></a>三明者。<a id="a-Yl"></a>共六通。<a id="a-Ym"></a>六通者。<a id="a-Yn"></a>共无威仪。<a id="a-Yo"></a>无威仪者共。</p>
  <p id="aYp">尔时慈地比丘及六群比丘等。<a id="a-Yq"></a>来索房舍。<a id="a-Yr"></a>时尊者陀骠摩罗子答言。<a id="a-Ys"></a>小住。<a id="a-Yt"></a>待汝等下坐房。<a id="a-Yu"></a>次当与汝房到下坐。<a id="a-Yv"></a>次如其次第。<a id="a-Yw"></a>付房与之。<a id="a-Yx"></a>得不好房。<a id="a-Yy"></a>是六群比丘等见房舍中卧床坐床被褥诸物。<a id="a-Yz"></a>皆悉朽故。<a id="a-Z0"></a>又别房食亦复粗恶。<a id="a-Z1"></a>共相谓言。<a id="a-Z2"></a>长老陀骠摩罗子。<a id="a-Z3"></a>如我生怨。<a id="a-Z4"></a>与我弊房。<a id="a-Z5"></a>饮食粗涩。<a id="a-Z6"></a>若是长老。<a id="a-Z7"></a>久在梵行。<a id="a-Z8"></a>者当令我等常受众。<a id="a-Z9"></a>苦今当以波罗夷法谤之。<a id="a-ZA"></a>即语言。<a id="a-ZB"></a>长老。<a id="a-ZC"></a>汝犯波罗夷罪。<a id="a-ZD"></a>我当举之。<a id="a-ZE"></a>答言。<a id="a-ZF"></a>我无是罪。<a id="a-ZG"></a>彼言。<a id="a-ZH"></a>谁复作贼。<a id="a-ZI"></a>言我是贼。<a id="a-ZJ"></a>但汝今日犯波罗夷。<a id="a-ZK"></a>至众多人中谤。<a id="a-ZL"></a>复到僧中谤尊者陀骠摩罗子犯波罗夷。<a id="a-ZM"></a>陀骠摩罗子往白世尊。<a id="a-ZN"></a>慈地比丘以无根波罗夷法见谤。<a id="a-ZO"></a>佛言。<a id="a-ZP"></a>汝有是事耶。<a id="a-ZQ"></a>答言。<a id="a-ZR"></a>无也。<a id="a-ZS"></a>世尊。<a id="a-ZT"></a>佛言。<a id="a-ZU"></a>比丘。<a id="a-ZV"></a>如来知汝清净他人谤汝。<a id="a-ZW"></a>当如之何。<a id="a-ZX"></a>陀骠言。<a id="a-ZY"></a>世尊。<a id="a-ZZ"></a>虽知我清净无罪。<a id="a-Za"></a>唯愿世尊哀愍语彼令生信心。<a id="a-Zb"></a>莫令长夜得不饶益。<a id="a-Zc"></a>佛言。<a id="a-Zd"></a>唤六群比丘来。<a id="a-Ze"></a>即唤来已。<a id="a-Zf"></a>佛问六群比丘。<a id="a-Zg"></a>汝等实以无根波罗夷罪谤他陀骠摩罗子比丘耶。<a id="a-Zh"></a>答言。<a id="a-Zi"></a>实尔世尊。<a id="a-Zj"></a>佛言。<a id="a-Zk"></a>何以故。<a id="a-Zl"></a>答言。<a id="a-Zm"></a>是长老与我故坏房舍。<a id="a-Zn"></a>乃至若是长老。<a id="a-Zo"></a>久在梵行者我等恒得苦恼。<a id="a-Zp"></a>便以波罗夷法谤。<a id="a-Zq"></a>佛告六群比丘。<a id="a-Zr"></a>此是恶事。<a id="a-Zs"></a>我常不说于梵行人。<a id="a-Zt"></a>当起恭敬。<a id="a-Zu"></a>慈身口意行耶。<a id="a-Zv"></a>汝今云何于梵行无罪比丘。<a id="a-Zw"></a>无根波罗夷法诽谤。<a id="a-Zx"></a>此非法非律。<a id="a-Zy"></a>非是佛教。<a id="a-Zz"></a>不可以是长养善法。</p>
  <p id="aa0">佛告诸比丘。<a id="a-a1"></a>依止舍卫城比丘。<a id="a-a2"></a>皆悉令集。<a id="a-a3"></a>以十利故。<a id="a-a4"></a>为诸比丘制戒。<a id="a-a5"></a>乃至已闻者当重闻。<a id="a-a6"></a>若比丘嗔恨不喜故。<a id="a-a7"></a>于清净无罪比丘。<a id="a-a8"></a>以无根波罗夷法谤。<a id="a-a9"></a>欲令破彼比丘净行。<a id="a-aA"></a>彼于后时。<a id="a-aB"></a>若捡挍若不捡挍。<a id="a-aC"></a>便作是言。<a id="a-aD"></a>是事无根。<a id="a-aE"></a>我住嗔恨故。<a id="a-aF"></a>作是语者。<a id="a-aG"></a>僧伽婆尸沙。<a id="a-aH"></a>比丘者。<a id="a-aI"></a>如上说。<a id="a-aJ"></a>嗔者。<a id="a-aK"></a>九恼及非处起嗔。<a id="a-aL"></a>第十恨者。<a id="a-aM"></a>凡夫及学人有不喜者。<a id="a-aN"></a>乃至阿罗汉有无根者。<a id="a-aO"></a>事根不现。<a id="a-aP"></a>又不见彼事。<a id="a-aQ"></a>不闻彼事。<a id="a-aR"></a>不疑彼事。<a id="a-aS"></a>波罗夷者。<a id="a-aT"></a>四波罗夷中一一也。<a id="a-aU"></a>谤者。<a id="a-aV"></a>无事横说过也。<a id="a-aW"></a>欲破彼净行者。<a id="a-aX"></a>欲令彼非比丘非沙门非释种子。<a id="a-aY"></a>欲令作沙弥作俗人作园民作外道。<a id="a-aZ"></a>彼于后时。<a id="a-aa"></a>若捡挍若不捡挍。<a id="a-ab"></a>捡挍者。<a id="a-ac"></a>问言。<a id="a-ad"></a>汝见何事淫耶。<a id="a-ae"></a>盗五钱耶。<a id="a-af"></a>故杀人耶。<a id="a-ag"></a>不实称过人法耶。<a id="a-ah"></a>云何见何因见何处见是为捡挍。<a id="a-ai"></a>若不如是问者。<a id="a-aj"></a>是名不捡挍也。<a id="a-ak"></a>是事无根住嗔恨故。<a id="a-al"></a>说作是语者。<a id="a-am"></a>僧伽婆尸沙。<a id="a-an"></a>僧伽婆尸沙者。<a id="a-ao"></a>如上说。<a id="a-ap"></a>若比丘嗔恨谤二相似者。<a id="a-aq"></a>不净者。<a id="a-ar"></a>清净者。<a id="a-as"></a>清净者。<a id="a-at"></a>言见我犯。<a id="a-au"></a>何等罪。<a id="a-av"></a>四事中。<a id="a-aw"></a>若一若二耶。<a id="a-ax"></a>十三事中。<a id="a-ay"></a>若一若二耶。<a id="a-az"></a>若不见不闻不疑不决了。<a id="a-b0"></a>便谤若屏处。<a id="a-b1"></a>若众多人中。<a id="a-b2"></a>若众僧中。<a id="a-b3"></a>我见彼犯波罗夷。<a id="a-b4"></a>我闻彼犯波罗夷。<a id="a-b5"></a>我疑彼犯波罗夷。<a id="a-b6"></a>见不实见根本不实。<a id="a-b7"></a>闻不实闻根本不实。<a id="a-b8"></a>疑不实疑根本不实。<a id="a-b9"></a>本曾见妄闻妄疑妄见。<a id="a-bA"></a>不尔闻不尔疑不尔对面。<a id="a-bB"></a>四目谤语。<a id="a-bC"></a>语僧伽婆尸沙。<a id="a-bD"></a>是比丘于四波罗夷中。<a id="a-bE"></a>一一谤犯僧伽婆尸沙。<a id="a-bF"></a>以十三僧伽婆尸沙中一一谤。<a id="a-bG"></a>犯波夜提。<a id="a-bH"></a>以波夜提罪一一谤。<a id="a-bI"></a>得越比尼罪。<a id="a-bJ"></a>波罗提提舍尼众学法。<a id="a-bK"></a>及威仪法谤者。<a id="a-bL"></a>犯越比尼。<a id="a-bM"></a>心悔若谤比丘尼八波罗夷。<a id="a-bN"></a>十九僧伽婆尸沙。<a id="a-bO"></a>若一一谤。<a id="a-bP"></a>波夜提。<a id="a-bQ"></a>三十尼萨耆。<a id="a-bR"></a>百四十一波夜提。<a id="a-bS"></a>若一一谤犯越比尼罪。<a id="a-bT"></a>八波罗提提舍尼。<a id="a-bU"></a>众学及威仪。<a id="a-bV"></a>一一谤犯越比尼心悔学戒尼十八事。<a id="a-bW"></a>若一一谤言。<a id="a-bX"></a>当更与学戒犯偷兰罪。<a id="a-bY"></a>沙弥沙弥尼十戒。<a id="a-bZ"></a>若一一谤言。<a id="a-ba"></a>当更与出家犯越比尼罪。<a id="a-bb"></a>下至俗人五戒。<a id="a-bc"></a>若一一谤犯越比尼心悔。<a id="a-bd"></a>是故说若比丘嗔恨不喜故。<a id="a-be"></a>乃至作是语者。<a id="a-bf"></a>僧伽婆尸沙。</p>
 </body>
</html>