<!doctype html>
<html id="z3IBVDksn" data-ver="2091">
 <head>
  <meta charset="utf-8">
  <meta author="卑摩罗叉">
  <meta library="龙藏">
  <meta catalog="小乘律">
  <meta period="东晋">
 </head>
 <body>
  <h1 id="a1">十诵律毗尼序卷下</h1>
  <h2 id="a2">善诵因缘品第四</h2>
  <p id="a3">佛在迦毗罗婆国。<a id="a-4"></a>诸贵释子出家得长病。<a id="a-5"></a>病人早起。<a id="a-6"></a>到亲里家檀越知识家。<a id="a-7"></a>诸主人问言。<a id="a-8"></a>乐不。<a id="a-9"></a>答长病不乐。<a id="a-A"></a>主人问。<a id="a-B"></a>得何等病。<a id="a-C"></a>答得如是如是病。<a id="a-D"></a>主人言。<a id="a-E"></a>白衣时病云何治。<a id="a-F"></a>答牛胞中着药灌。<a id="a-G"></a>主人言。<a id="a-H"></a>与汝是药治。<a id="a-I"></a>比丘言。<a id="a-J"></a>佛未听我着是药。<a id="a-K"></a>是事白佛。<a id="a-L"></a>佛言。<a id="a-M"></a>听灌用。<a id="a-N"></a>薄皮不中灌。<a id="a-O"></a>佛言。<a id="a-P"></a>听厚皮灌屏处。<a id="a-Q"></a>听若药师教亲亲人灌。</p>
  <p id="aR">诸贵释子出家得长病。<a id="a-S"></a>病人早起。<a id="a-T"></a>到亲里檀越知识家。<a id="a-U"></a>主人问。<a id="a-V"></a>乐不。<a id="a-W"></a>答长病不乐。<a id="a-X"></a>主人问。<a id="a-Y"></a>何等病。<a id="a-Z"></a>答如是如是病。<a id="a-a"></a>主人言。<a id="a-b"></a>白衣时病云何治。<a id="a-c"></a>答用刀治。<a id="a-d"></a>主人言。<a id="a-e"></a>与汝刀。<a id="a-f"></a>比丘言。<a id="a-g"></a>佛未听我等用刀治。<a id="a-h"></a>是事白佛。<a id="a-i"></a>佛言。<a id="a-j"></a>听莲华茎割。<a id="a-k"></a>比丘言。<a id="a-l"></a>不中用。<a id="a-m"></a>佛言。<a id="a-n"></a>听用金银琉璃铜铅锡珠刀割。<a id="a-o"></a>比丘言。<a id="a-p"></a>如是诸刀不中用治。<a id="a-q"></a>佛言。<a id="a-r"></a>屏处听用铁刀治。</p>
  <p id="as">有比丘病。<a id="a-t"></a>语看病人言。<a id="a-u"></a>持生熟酥油蜜石蜜来。<a id="a-v"></a>看病人言。<a id="a-w"></a>无。<a id="a-x"></a>若有是佛僧物不净举宿恶捉不受内宿。<a id="a-y"></a>是事白佛。<a id="a-z"></a>佛言。<a id="a-10"></a>听若佛物僧物不净举宿恶捉不受内宿。<a id="a-11"></a>若病人得上物。<a id="a-12"></a>差竟应与。<a id="a-13"></a>长老毕陵伽婆蹉患眼痛。<a id="a-14"></a>药师教罗散禅那着眼中。<a id="a-15"></a>作是言。<a id="a-16"></a>佛未听罗散禅那着眼中。<a id="a-17"></a>佛言。<a id="a-18"></a>听用治眼。<a id="a-19"></a>毕陵伽婆蹉钵中有罗散禅那。<a id="a-1A"></a>小钵半钵大揵瓷小揵瓷络囊悬着象牙杙上。<a id="a-1B"></a>取时流污壁卧具房舍卧具垢臭。<a id="a-1C"></a>是事白佛。<a id="a-1D"></a>佛言。<a id="a-1E"></a>听罗散禅那函盛。<a id="a-1F"></a>比丘作函不盖。<a id="a-1G"></a>比丘不知当云何。<a id="a-1H"></a>是事白佛。<a id="a-1I"></a>佛言。<a id="a-1J"></a>听作盖。<a id="a-1K"></a>比丘直作盖喜堕。<a id="a-1L"></a>佛言。<a id="a-1M"></a>作子口盖。<a id="a-1N"></a>用乌翅鸡翅收漏罗翅。<a id="a-1O"></a>涂着眼中眼痛更增。<a id="a-1P"></a>佛言。<a id="a-1Q"></a>作筹。<a id="a-1R"></a>长老优波离问。<a id="a-1S"></a>何物作筹。<a id="a-1T"></a>佛言。<a id="a-1U"></a>铁铜贝牙角木瓦作。<a id="a-1V"></a>佛言。<a id="a-1W"></a>从今日界内不应作净处。<a id="a-1X"></a>若作得突吉罗罪。<a id="a-1Y"></a>长老优波离问佛。<a id="a-1Z"></a>阿耆达婆罗门为佛作八种粥。<a id="a-1a"></a>酥粥胡麻粥油粥乳粥。<a id="a-1b"></a>小豆粥摩沙豆粥麻子粥清粥。<a id="a-1c"></a>是八种粥。<a id="a-1d"></a>杂根药茎药叶药华药果药。<a id="a-1e"></a>煮可饮不。<a id="a-1f"></a>佛言。<a id="a-1g"></a>病比丘可饮。<a id="a-1h"></a>不病者不得饮。</p>
  <p id="a1i">佛在苏摩国。<a id="a-1j"></a>是时长老阿那律比丘弟子病。<a id="a-1k"></a>服下药中后心闷。<a id="a-1l"></a>佛言。<a id="a-1m"></a>与熬稻华汁。<a id="a-1n"></a>与与竟闷不止。<a id="a-1o"></a>佛言。<a id="a-1p"></a>竹笋汁与。<a id="a-1q"></a>与竟不差。<a id="a-1r"></a>佛言。<a id="a-1s"></a>囊盛米粥绞汁与。<a id="a-1t"></a>与竟不差。<a id="a-1u"></a>佛言。<a id="a-1v"></a>将屏处与米粥。</p>
  <p id="a1w">优波离问佛。<a id="a-1x"></a>佛听结发鸡尼耶梵志施八种浆。<a id="a-1y"></a>昭梨浆牟梨浆。<a id="a-1z"></a>拘梨多浆舍梨浆。<a id="a-20"></a>阿说陀浆波流沙浆。<a id="a-21"></a>劫必陀浆蒱萄浆。<a id="a-22"></a>是八种浆。<a id="a-23"></a>根汤茎汤叶汤华汤果汤。<a id="a-24"></a>合可饮不。<a id="a-25"></a>佛言。<a id="a-26"></a>若无酒味不杂食。<a id="a-27"></a>清不浊听饮。</p>
  <p id="a28">佛在舍婆提。<a id="a-29"></a>尔时憍萨罗国诸居士。<a id="a-2A"></a>道中无水处。<a id="a-2B"></a>以水施并施石蜜。<a id="a-2C"></a>六群比丘从憍萨罗国至舍婆提。<a id="a-2D"></a>次第行到施水处。<a id="a-2E"></a>六群比丘但啖石蜜不饮水居士言。<a id="a-2F"></a>何以独啖石蜜不饮水。<a id="a-2G"></a>六群比丘言。<a id="a-2H"></a>我嗜石蜜不喜饮水。<a id="a-2I"></a>施主言。<a id="a-2J"></a>我为饮水故施石蜜。<a id="a-2K"></a>今汝何以但啖石蜜不饮水。<a id="a-2L"></a>六群比丘言。<a id="a-2M"></a>我嗜石蜜不喜饮水。<a id="a-2N"></a>是六群比丘有大力。<a id="a-2O"></a>复不畏破戒。<a id="a-2P"></a>是居士不能面前讥说。<a id="a-2Q"></a>去后心嗔呵骂。<a id="a-2R"></a>沙门释子自言善好有德。<a id="a-2S"></a>但啖石蜜不欲饮水。<a id="a-2T"></a>诸比丘少欲知足行头陀。<a id="a-2U"></a>闻是事心惭愧。<a id="a-2V"></a>是事白佛。<a id="a-2W"></a>佛言。<a id="a-2X"></a>从今日五时听啖石蜜。<a id="a-2Y"></a>一远行来。<a id="a-2Z"></a>二若病。<a id="a-2a"></a>三若食少。<a id="a-2b"></a>四若不得食。<a id="a-2c"></a>五若施水处。<a id="a-2d"></a>是五时听啖石蜜。<a id="a-2e"></a>从今日若不饮水不听啖石蜜。<a id="a-2f"></a>若啖得突吉罗罪。</p>
  <p id="a2g">优波离问佛。<a id="a-2h"></a>石蜜浆举宿得饮不。<a id="a-2i"></a>佛言。<a id="a-2j"></a>病比丘得饮。<a id="a-2k"></a>不病不得饮。</p>
  <p id="a2l">比丘若得二种请。<a id="a-2m"></a>一请与他一比丘受。<a id="a-2n"></a>问汝与不。<a id="a-2o"></a>答我与。<a id="a-2p"></a>更问。<a id="a-2q"></a>何时与。<a id="a-2r"></a>答瓶沙王请佛及僧百岁四事供养。<a id="a-2s"></a>是时与。<a id="a-2t"></a>是事白佛。<a id="a-2u"></a>佛言。<a id="a-2v"></a>比丘有二请。<a id="a-2w"></a>一今日请。<a id="a-2x"></a>二冷请。<a id="a-2y"></a>若有一日得二请。<a id="a-2z"></a>一请与他一请自受。<a id="a-30"></a>冷请有二种。<a id="a-31"></a>随受净随受不净。<a id="a-32"></a>随受云何净。<a id="a-33"></a>随受五佉陀尼。<a id="a-34"></a>五食五似食。<a id="a-35"></a>何等五佉陀尼。<a id="a-36"></a>根茎叶果磨何等五食。<a id="a-37"></a>饭麨面鱼肉。<a id="a-38"></a>何等五似食。<a id="a-39"></a>糜粟大麦迦师莠子。<a id="a-3A"></a>何等不净随受。<a id="a-3B"></a>五宝五似宝。<a id="a-3C"></a>五宝者。<a id="a-3D"></a>金银摩尼珠玻梨毗琉璃。<a id="a-3E"></a>何等五似宝。<a id="a-3F"></a>赤铜铁鋀石水精铅锡白镴。<a id="a-3G"></a>若净物直受。<a id="a-3H"></a>不净物作净已受。<a id="a-3I"></a>阿罗毗国诸比丘。<a id="a-3J"></a>日日借作具。<a id="a-3K"></a>居士言。<a id="a-3L"></a>诸作具何以不自作。<a id="a-3M"></a>而日日借。<a id="a-3N"></a>比丘言。<a id="a-3O"></a>佛未听我等畜作具。<a id="a-3P"></a>是事白佛。<a id="a-3Q"></a>佛言。<a id="a-3R"></a>为僧听畜一切作具。<a id="a-3S"></a>有居士祇洹作房舍。<a id="a-3T"></a>是中有少供养具。<a id="a-3U"></a>客比丘房舍中宿。<a id="a-3V"></a>问是房舍谁作。<a id="a-3W"></a>答某甲居士作。<a id="a-3X"></a>是比丘一宿。<a id="a-3Y"></a>早起着衣持钵诣居士所。<a id="a-3Z"></a>语言。<a id="a-3a"></a>汝房舍中供养具何以少。<a id="a-3b"></a>居士言。<a id="a-3c"></a>我先时大多与。<a id="a-3d"></a>是比丘言。<a id="a-3e"></a>我是中。<a id="a-3f"></a>一宿住。<a id="a-3g"></a>见供养具少不足言。<a id="a-3h"></a>居士语比丘。<a id="a-3i"></a>共诣本作房舍比丘所。<a id="a-3j"></a>居士到本营房舍比丘所言。<a id="a-3k"></a>我本与长老是中供养具。<a id="a-3l"></a>斯何所在。<a id="a-3m"></a>比丘答。<a id="a-3n"></a>本所与供养具。<a id="a-3o"></a>异房比丘用去。<a id="a-3p"></a>居士言。<a id="a-3q"></a>我本不与异房比丘用。<a id="a-3r"></a>与自作房舍中住比丘用。<a id="a-3s"></a>我房舍空。<a id="a-3t"></a>是供养具着异处。<a id="a-3u"></a>是不应尔。<a id="a-3v"></a>是比丘不知当云何。<a id="a-3w"></a>是事白佛。<a id="a-3x"></a>佛言。<a id="a-3y"></a>从今日听。<a id="a-3z"></a>檀越与何房舍。<a id="a-40"></a>是中住者应用分。</p>
  <p id="a41">舍婆提有一人亲里为他杀。<a id="a-42"></a>着祇洹堑中空处。<a id="a-43"></a>比丘求觅粪扫衣。<a id="a-44"></a>到死人边取一衣去。<a id="a-45"></a>诸亲里觅到祇洹。<a id="a-46"></a>见是比丘问言。<a id="a-47"></a>大德。<a id="a-48"></a>如是人若见若闻不。<a id="a-49"></a>比丘答。<a id="a-4A"></a>此人死弃在祇洹堑中。<a id="a-4B"></a>我是边取一衣来。<a id="a-4C"></a>亲里言。<a id="a-4D"></a>将我示处。<a id="a-4E"></a>比丘即将示处。<a id="a-4F"></a>亲里见死悲咽言。<a id="a-4G"></a>汝或能以衣故杀我人。<a id="a-4H"></a>比丘言。<a id="a-4I"></a>我实不杀。<a id="a-4J"></a>若杀何以不取余残衣物也。<a id="a-4K"></a>亲里如是思惟。<a id="a-4L"></a>我等软语是比丘不实语。<a id="a-4M"></a>我当将去诣官。<a id="a-4N"></a>便将去诣官。<a id="a-4O"></a>官问是比丘。<a id="a-4P"></a>汝实杀不。<a id="a-4Q"></a>比丘答言。<a id="a-4R"></a>我是比丘云何杀人。<a id="a-4S"></a>我若杀应当持余衣物去。<a id="a-4T"></a>官人聪明信佛法。<a id="a-4U"></a>知释子比丘不作是事。<a id="a-4V"></a>放此比丘去。<a id="a-4W"></a>若后如是。<a id="a-4X"></a>比丘不问他莫取。<a id="a-4Y"></a>是比丘从恐怖得脱。<a id="a-4Z"></a>是事语诸比丘。<a id="a-4a"></a>诸比丘是事白佛。<a id="a-4b"></a>佛言。<a id="a-4c"></a>从今日不问他。<a id="a-4d"></a>杀人衣不应取。<a id="a-4e"></a>若取得突吉罗。<a id="a-4f"></a>诸比丘取有主死人地衣。<a id="a-4g"></a>旃陀罗言。<a id="a-4h"></a>死人地衣莫取。<a id="a-4i"></a>我曹输王如是如是物。<a id="a-4j"></a>诸比丘不知当云何。<a id="a-4k"></a>是事白佛。<a id="a-4l"></a>佛言。<a id="a-4m"></a>有主死人地衣不应取。<a id="a-4n"></a>若取得罪。<a id="a-4o"></a>诸比丘取有主死人地四边有粪扫衣。<a id="a-4p"></a>是中旃陀罗亦遮。<a id="a-4q"></a>是事白佛。<a id="a-4r"></a>佛言。<a id="a-4s"></a>若遮莫取。<a id="a-4t"></a>若取得突吉罗。</p>
  <p id="a4u">时舍婆提有大疫病。<a id="a-4v"></a>多有人死。<a id="a-4w"></a>诸比丘取烧死人间薪。<a id="a-4x"></a>为僧办温室。<a id="a-4y"></a>是焦薪鬼逐来。<a id="a-4z"></a>一切僧得病苦。<a id="a-50"></a>是事白佛。<a id="a-51"></a>佛言。<a id="a-52"></a>不听取死人间薪。<a id="a-53"></a>若取得突吉罗罪。</p>
  <p id="a54">诸比丘取天祠中衣毳劫贝白氎。<a id="a-55"></a>守祠人言。<a id="a-56"></a>大德。<a id="a-57"></a>此诸衣物属祠莫取。<a id="a-58"></a>比丘言。<a id="a-59"></a>此泥木天用衣物为。<a id="a-5A"></a>守祠人言。<a id="a-5B"></a>佛阿罗汉塔物我亦当取。<a id="a-5C"></a>是事白佛。<a id="a-5D"></a>佛言。<a id="a-5E"></a>从今日天祠中衣毳劫贝白氎不得取。<a id="a-5F"></a>若取得偷兰遮罪。</p>
  <p id="a5G">有比丘病。<a id="a-5H"></a>多钵多衣多物。<a id="a-5I"></a>看病人思惟。<a id="a-5J"></a>若交与我一切物。<a id="a-5K"></a>或教六物与僧余残与我。<a id="a-5L"></a>思惟竟语病比丘。<a id="a-5M"></a>汝病久不差。<a id="a-5N"></a>汝死后现前一切物。<a id="a-5O"></a>僧当分。<a id="a-5P"></a>汝亦不得大福。<a id="a-5Q"></a>不得恩分。<a id="a-5R"></a>汝今活时。<a id="a-5S"></a>分处六物与僧。<a id="a-5T"></a>余残物与我。<a id="a-5U"></a>病比丘思惟。<a id="a-5V"></a>若不与。<a id="a-5W"></a>恐不好看我。<a id="a-5X"></a>思惟竟。<a id="a-5Y"></a>即以六物与僧。<a id="a-5Z"></a>余残物与看病人。<a id="a-5a"></a>是比丘后病差。<a id="a-5b"></a>是时佛及僧。<a id="a-5c"></a>夏后月游行诸国土。<a id="a-5d"></a>余比丘着新染衣。<a id="a-5e"></a>是比丘独着弊衣。<a id="a-5f"></a>佛知故问比丘。<a id="a-5g"></a>何以独着弊故衣。<a id="a-5h"></a>是比丘以是事白佛。<a id="a-5i"></a>佛种种因缘呵。<a id="a-5j"></a>何以名比丘。<a id="a-5k"></a>六物不应与僧。<a id="a-5l"></a>不应分与他。<a id="a-5m"></a>亦不应教他与。<a id="a-5n"></a>佛种种因缘呵竟告诸比丘。<a id="a-5o"></a>从今日六物不应自与。<a id="a-5p"></a>不应教与。<a id="a-5q"></a>若自与教他与。<a id="a-5r"></a>得突吉罗罪。</p>
  <p id="a5s">长老优波离问佛。<a id="a-5t"></a>僧坊中房舍破。<a id="a-5u"></a>是中有所用敷具覆具。<a id="a-5v"></a>得持博贸治不。<a id="a-5w"></a>佛言得。<a id="a-5x"></a>若僧中有两房舍欲坏。<a id="a-5y"></a>得卖一房治一房不。<a id="a-5z"></a>佛言得。<a id="a-60"></a>憍萨罗国有边聚落。<a id="a-61"></a>是时有贼。<a id="a-62"></a>诸居士畏贼弃聚落去。<a id="a-63"></a>是时诸比丘乞食难得。<a id="a-64"></a>便弃塔物僧物已。<a id="a-65"></a>自持衣钵出去。<a id="a-66"></a>是贼世静已。<a id="a-67"></a>诸居士还本住处。<a id="a-68"></a>诸比丘为塔物僧物乞求钱财。<a id="a-69"></a>居士言。<a id="a-6A"></a>先有塔物僧物。<a id="a-6B"></a>皆何所在。<a id="a-6C"></a>比丘言。<a id="a-6D"></a>于贼世中失去。<a id="a-6E"></a>居士言。<a id="a-6F"></a>汝自衣钵在不。<a id="a-6G"></a>比丘言。<a id="a-6H"></a>我持随身。<a id="a-6I"></a>居士言。<a id="a-6J"></a>汝等自爱衣钵。<a id="a-6K"></a>不爱佛物僧物。<a id="a-6L"></a>诸比丘不知当云何。<a id="a-6M"></a>是事白佛。<a id="a-6N"></a>佛言。<a id="a-6O"></a>若贼世怖畏时。<a id="a-6P"></a>听担去后还着本处。</p>
  <p id="a6Q">更有贼世。<a id="a-6R"></a>诸比丘取自衣钵及佛物僧物持出去。<a id="a-6S"></a>六群比丘道中逢言。<a id="a-6T"></a>是僧卧具我当用之。<a id="a-6U"></a>时比丘不与便斗诤。<a id="a-6V"></a>诸比丘不知当云何。<a id="a-6W"></a>是事白佛。<a id="a-6X"></a>佛言。<a id="a-6Y"></a>担去者应用余不应索。</p>
  <p id="a6Z">诸比丘持塔物僧物着空地。<a id="a-6a"></a>自着衣持钵乞食。<a id="a-6b"></a>来还失是物去。<a id="a-6c"></a>佛言。<a id="a-6d"></a>行乞食时担佛物僧物。<a id="a-6e"></a>自持衣钵担荷不好。<a id="a-6f"></a>佛言。<a id="a-6g"></a>乞食时听以物着衣裹。</p>
  <p id="a6h">是比丘持佛物僧物着空地。<a id="a-6i"></a>上厕出失衣物。<a id="a-6j"></a>白佛。<a id="a-6k"></a>佛言。<a id="a-6l"></a>护是物欲使不失。<a id="a-6m"></a>当寄人若着屏处。<a id="a-6n"></a>憍萨罗国一住处。<a id="a-6o"></a>檀越为比丘僧施衣。<a id="a-6p"></a>是中比丘僧不在。<a id="a-6q"></a>是事白佛。<a id="a-6r"></a>佛言。<a id="a-6s"></a>现在三比丘应分。<a id="a-6t"></a>二比丘亦应分。<a id="a-6u"></a>一比丘心生口言受。<a id="a-6v"></a>沙弥若三若二应分。<a id="a-6w"></a>一人心生口言应受。</p>
  <p id="a6x">憍萨罗国一住处。<a id="a-6y"></a>檀越为比丘尼僧施诸衣物。<a id="a-6z"></a>是中比丘尼僧不在。<a id="a-70"></a>是事白佛。<a id="a-71"></a>佛言。<a id="a-72"></a>现前三比丘尼应分。<a id="a-73"></a>二比丘尼亦应分。<a id="a-74"></a>一比丘尼心生口言应受。<a id="a-75"></a>三式叉摩尼二式叉摩尼应分。<a id="a-76"></a>一式叉摩尼心生口言应受。<a id="a-77"></a>三沙弥尼二沙弥尼应分。<a id="a-78"></a>一沙弥尼若心生口言应受。<a id="a-79"></a>憍萨罗国一住处。<a id="a-7A"></a>檀越为比丘僧施衣物。<a id="a-7B"></a>比丘僧不在。<a id="a-7C"></a>是事白佛。<a id="a-7D"></a>佛言。<a id="a-7E"></a>现在三比丘二比丘应分。<a id="a-7F"></a>一比丘心生口言应受。<a id="a-7G"></a>三沙弥二沙弥应分。<a id="a-7H"></a>一沙弥心生口言应受。<a id="a-7I"></a>若时都无比丘无沙弥。<a id="a-7J"></a>是事白佛。<a id="a-7K"></a>佛言。<a id="a-7L"></a>是物比丘尼僧应分。<a id="a-7M"></a>若时亦无比丘尼僧。<a id="a-7N"></a>三比丘尼二比丘尼应分。<a id="a-7O"></a>一比丘尼心生口言应受。<a id="a-7P"></a>三式叉摩尼二式叉摩尼应分。<a id="a-7Q"></a>一式叉摩尼心生口言应受。<a id="a-7R"></a>三沙弥尼二沙弥尼应分。<a id="a-7S"></a>一沙弥尼心生口言应受。</p>
  <p id="a7T">憍萨罗国一住处。<a id="a-7U"></a>檀越为比丘尼僧施衣物。<a id="a-7V"></a>是中无比丘尼僧。<a id="a-7W"></a>白佛。<a id="a-7X"></a>佛言。<a id="a-7Y"></a>现在三比丘尼二比丘尼应分。<a id="a-7Z"></a>一比丘尼心生口言应受。<a id="a-7a"></a>三式叉摩尼二式叉摩尼应分。<a id="a-7b"></a>一式叉摩尼心生口言应受。<a id="a-7c"></a>三沙弥尼二沙弥尼应分。<a id="a-7d"></a>一沙弥尼心生口言应受。<a id="a-7e"></a>若时都无比丘尼。<a id="a-7f"></a>又无式叉摩尼沙弥尼。<a id="a-7g"></a>尔时比丘僧应分。<a id="a-7h"></a>乃至沙弥亦如是。</p>
  <p id="a7i">憍萨罗国一住处。<a id="a-7j"></a>檀越为二部僧施衣物。<a id="a-7k"></a>比丘僧不在。<a id="a-7l"></a>佛言。<a id="a-7m"></a>比丘尼僧应分。<a id="a-7n"></a>比丘尼僧亦不在。<a id="a-7o"></a>佛言。<a id="a-7p"></a>三比丘二比丘应分。<a id="a-7q"></a>一比丘若心生口言应受。<a id="a-7r"></a>三比丘尼二比丘尼应分。<a id="a-7s"></a>一比丘尼心生口言应受。<a id="a-7t"></a>三式叉摩尼二式叉摩尼应分。<a id="a-7u"></a>一式叉摩尼若心生口言应受。<a id="a-7v"></a>三沙弥二沙弥应分。<a id="a-7w"></a>一沙弥心生口言应受。<a id="a-7x"></a>三沙弥尼二沙弥尼应分。<a id="a-7y"></a>一沙弥尼若心生口言应受。</p>
  <p id="a7z">佛在舍婆提。<a id="a-80"></a>有一居士。<a id="a-81"></a>请佛及僧明日食。<a id="a-82"></a>佛默然受。<a id="a-83"></a>居士知佛默然受已。<a id="a-84"></a>从座起头面礼佛足绕竟还归。<a id="a-85"></a>是夜办种种饮食。<a id="a-86"></a>早起敷床座。<a id="a-87"></a>遣使白佛。<a id="a-88"></a>食具已办。<a id="a-89"></a>唯圣知时。<a id="a-8A"></a>僧着衣持钵入居士舍。<a id="a-8B"></a>佛住精舍迎食分。<a id="a-8C"></a>是居士见众坐定。<a id="a-8D"></a>自行澡水。<a id="a-8E"></a>上座中座多美饮食。<a id="a-8F"></a>下座及沙弥。<a id="a-8G"></a>与六十日稻饭胡麻滓合菜煮。<a id="a-8H"></a>与诸居士与众僧多美饮食竟。<a id="a-8I"></a>自行澡水。<a id="a-8J"></a>取小座具僧前坐听说法。<a id="a-8K"></a>上座舍利弗说法竟。<a id="a-8L"></a>从座出去。<a id="a-8M"></a>是时罗睺罗作沙弥。<a id="a-8N"></a>食后行到佛所。<a id="a-8O"></a>头面礼佛足一面立。<a id="a-8P"></a>诸佛常法。<a id="a-8Q"></a>比丘食。<a id="a-8R"></a>后如是劳问。<a id="a-8S"></a>多美饮食饱满不。<a id="a-8T"></a>尔时佛问罗睺罗。<a id="a-8U"></a>僧饮食饱满足不。<a id="a-8V"></a>罗睺罗言。<a id="a-8W"></a>得者足不得者不足。<a id="a-8X"></a>佛问。<a id="a-8Y"></a>何以作是语。<a id="a-8Z"></a>罗睺罗言。<a id="a-8a"></a>世尊。<a id="a-8b"></a>诸居士与上座中座多美饮食饱满。<a id="a-8c"></a>下座及沙弥与六十日稻饭胡麻滓合菜煮。<a id="a-8d"></a>是时罗睺罗羸瘦少气力。<a id="a-8e"></a>佛知故问罗睺罗。<a id="a-8f"></a>汝何以羸瘦少气力。<a id="a-8g"></a>罗睺罗即说偈言。</p>
  <p id="a8h">食胡麻油大得力　　有食酥者得净色</p>
  <p id="a8i">胡麻滓菜无色力　　佛天中天自当知</p>
  <p id="a8j">佛知故问罗睺罗。<a id="a-8k"></a>是僧中谁作上座。<a id="a-8l"></a>答和上舍利弗。<a id="a-8m"></a>佛言。<a id="a-8n"></a>比丘舍利弗不净食。<a id="a-8o"></a>长老舍利弗闻。<a id="a-8p"></a>今日世尊呵言。<a id="a-8q"></a>比丘舍利弗不净食。<a id="a-8r"></a>闻竟吐食出。<a id="a-8s"></a>尽寿断一切请食及僧布施。<a id="a-8t"></a>常受乞食法。<a id="a-8u"></a>诸大贵人居士。<a id="a-8v"></a>欲作僧食。<a id="a-8w"></a>欲得舍利弗入舍。<a id="a-8x"></a>白佛。<a id="a-8y"></a>愿佛敕舍利弗还受请。<a id="a-8z"></a>佛告诸人。<a id="a-90"></a>汝等莫求舍利弗使受请。<a id="a-91"></a>舍利弗性。<a id="a-92"></a>若受必受若弃必弃。<a id="a-93"></a>舍利弗非适今世有是性。<a id="a-94"></a>乃前过去亦有是性。<a id="a-95"></a>若受必受若弃必弃。<a id="a-96"></a>汝等今听。<a id="a-97"></a>尔时世尊广说本生因缘。<a id="a-98"></a>过去世时有一国王。<a id="a-99"></a>为毒蛇所螫。<a id="a-9A"></a>能治毒师。<a id="a-9B"></a>作舍伽罗咒。<a id="a-9C"></a>将毒蛇来。<a id="a-9D"></a>先作大火。<a id="a-9E"></a>语蛇言。<a id="a-9F"></a>汝宁入火耶。<a id="a-9G"></a>宁还嗽毒。<a id="a-9H"></a>毒蛇思惟。<a id="a-9I"></a>唾竟云何为命故复嗽已吐。<a id="a-9J"></a>不可还啖。<a id="a-9K"></a>我宁入火死。<a id="a-9L"></a>如是思惟竟投身火中。<a id="a-9M"></a>佛语诸人。<a id="a-9N"></a>蛇者今舍利弗是。<a id="a-9O"></a>此人过去世。<a id="a-9P"></a>若受必受。<a id="a-9Q"></a>若弃必弃。<a id="a-9R"></a>今亦如是。<a id="a-9S"></a>是时佛种种因缘呵舍利弗竟。<a id="a-9T"></a>告诸比丘。<a id="a-9U"></a>从今日应行上座法。<a id="a-9V"></a>云何应行。<a id="a-9W"></a>若闻揵捶声若时到声。<a id="a-9X"></a>应疾往坐处坐。<a id="a-9Y"></a>观中座比丘下座比丘。<a id="a-9Z"></a>或有坐不应法者。<a id="a-9a"></a>若坐不应法者。<a id="a-9b"></a>应示。<a id="a-9c"></a>是比丘若不觉。<a id="a-9d"></a>应弹指。<a id="a-9e"></a>弹指不觉。<a id="a-9f"></a>应语比座。<a id="a-9g"></a>安祥语。<a id="a-9h"></a>若上座施主与僧食时。<a id="a-9i"></a>不应先食。<a id="a-9j"></a>待得遍。<a id="a-9k"></a>闻等供声乃食。<a id="a-9l"></a>一切僧应随上座法行。</p>
  <p id="a9m">佛在王舍城。<a id="a-9n"></a>王舍城中有居士。<a id="a-9o"></a>名尸利仇多。<a id="a-9p"></a>大富多钱财。<a id="a-9q"></a>有大德力。<a id="a-9r"></a>是外道婆罗门弟子。<a id="a-9s"></a>此人疑沙门瞿昙有一切智不。<a id="a-9t"></a>行到佛所。<a id="a-9u"></a>问讯佛竟一面坐。<a id="a-9v"></a>佛为尸利仇多说法示教利喜。<a id="a-9w"></a>是应行是不应行。<a id="a-9x"></a>种种因缘说法已默然。<a id="a-9y"></a>居士尸利仇多闻法已。<a id="a-9z"></a>叉手向佛白佛言。<a id="a-A0"></a>沙门瞿昙。<a id="a-A1"></a>明日我舍食。<a id="a-A2"></a>怜愍故。<a id="a-A3"></a>以彼应度故。<a id="a-A4"></a>佛默然受请。<a id="a-A5"></a>时尸利仇多见佛默然受。<a id="a-A6"></a>从座起为佛作礼。<a id="a-A7"></a>绕佛三匝而还到舍。<a id="a-A8"></a>于外门间作大火坑。<a id="a-A9"></a>令火无烟无焰。<a id="a-AA"></a>以沙覆上。<a id="a-AB"></a>如是心生口言。<a id="a-AC"></a>若沙门瞿昙是一切智人。<a id="a-AD"></a>当知是事。<a id="a-AE"></a>若非一切智人。<a id="a-AF"></a>沙门瞿昙并诸弟子。<a id="a-AG"></a>当堕此坑中。<a id="a-AH"></a>即入舍敷不织坐床上敷白氎。<a id="a-AI"></a>如是心生口言。<a id="a-AJ"></a>若是一切智人。<a id="a-AK"></a>当知是事。<a id="a-AL"></a>非一切智人。<a id="a-AM"></a>并弟子当堕。<a id="a-AN"></a>尸利仇多以毒和饮食。<a id="a-AO"></a>心生口言。<a id="a-AP"></a>若是一切智人。<a id="a-AQ"></a>当知是事。<a id="a-AR"></a>非一切智人。<a id="a-AS"></a>当中毒死。<a id="a-AT"></a>早起遣使白佛。<a id="a-AU"></a>饮食已办佛自知时。<a id="a-AV"></a>尔时佛语阿难。<a id="a-AW"></a>令僧诸比丘皆不得先佛前行。<a id="a-AX"></a>一切应在佛后。<a id="a-AY"></a>阿难受教。<a id="a-AZ"></a>令诸比丘皆不得先佛前行。<a id="a-Aa"></a>一切应在佛后。<a id="a-Ab"></a>令僧竟。<a id="a-Ac"></a>是时佛着衣持钵在前行。<a id="a-Ad"></a>诸比丘从佛后。<a id="a-Ae"></a>佛入尸利仇多舍。<a id="a-Af"></a>佛变火坑作莲华池。<a id="a-Ag"></a>满中清净水。<a id="a-Ah"></a>既甘而冷。<a id="a-Ai"></a>水中有赤白种种色莲华。<a id="a-Aj"></a>遍覆水上。<a id="a-Ak"></a>时佛与僧皆行广叶莲华上。<a id="a-Al"></a>告尸利仇多。<a id="a-Am"></a>汝居士。<a id="a-An"></a>当除心中疑。<a id="a-Ao"></a>我实一切智人。<a id="a-Ap"></a>佛作是语竟。<a id="a-Aq"></a>入舍上不织床。<a id="a-Ar"></a>变令成织。<a id="a-As"></a>告尸利仇多。<a id="a-At"></a>汝居士。<a id="a-Au"></a>当除心中疑。<a id="a-Av"></a>我实一切智人。<a id="a-Aw"></a>是尸利仇多见二神力。<a id="a-Ax"></a>信心即生清净。<a id="a-Ay"></a>恭敬尊重于佛。<a id="a-Az"></a>是时尸利仇多欢喜叉手。<a id="a-B0"></a>白佛言。<a id="a-B1"></a>食中有毒。<a id="a-B2"></a>僧或得病。<a id="a-B3"></a>愿佛小待。<a id="a-B4"></a>更作饮食。<a id="a-B5"></a>佛言。<a id="a-B6"></a>居士。<a id="a-B7"></a>但施此食。<a id="a-B8"></a>僧不得病。<a id="a-B9"></a>佛告阿难。<a id="a-BA"></a>僧中令未唱等供一不得食。<a id="a-BB"></a>阿难受教。<a id="a-BC"></a>即僧中令。<a id="a-BD"></a>大德僧。<a id="a-BE"></a>佛约敕。<a id="a-BF"></a>未唱等供一不得食。<a id="a-BG"></a>是时佛如是咒愿。<a id="a-BH"></a>淫欲嗔恚愚痴是世界中毒。<a id="a-BI"></a>佛有实法。<a id="a-BJ"></a>除一切毒解除舍已。<a id="a-BK"></a>一切诸佛无毒。<a id="a-BL"></a>以是实语故。<a id="a-BM"></a>毒皆得除。<a id="a-BN"></a>佛作是语。<a id="a-BO"></a>食即净无毒。<a id="a-BP"></a>是时居士尸利仇多。<a id="a-BQ"></a>从座起行澡水。<a id="a-BR"></a>手自斟酌多美饮食。<a id="a-BS"></a>饱满多美饮食。<a id="a-BT"></a>饱满与竟。<a id="a-BU"></a>洗手摄钵。<a id="a-BV"></a>尸利仇多。<a id="a-BW"></a>取小座具。<a id="a-BX"></a>于佛前欲听法佛随意说。<a id="a-BY"></a>甚深净妙法。<a id="a-BZ"></a>尸利仇多。<a id="a-Ba"></a>即于坐处得诸法法眼净。<a id="a-Bb"></a>如是尸利仇多。<a id="a-Bc"></a>得法见法知法。<a id="a-Bd"></a>善法净法心除疑悔。<a id="a-Be"></a>不信他法。<a id="a-Bf"></a>得不随他语。<a id="a-Bg"></a>佛法中得无畏力。<a id="a-Bh"></a>从座起头面礼佛足。<a id="a-Bi"></a>大德。<a id="a-Bj"></a>我从今日归依佛归依法归依僧。<a id="a-Bk"></a>持五戒为优婆塞。<a id="a-Bl"></a>佛为尸利仇多。<a id="a-Bm"></a>更多说法示教利喜。<a id="a-Bn"></a>佛从座起而还。<a id="a-Bo"></a>以是因缘故会僧。<a id="a-Bp"></a>会僧已告诸比丘。<a id="a-Bq"></a>从今日不得在佛前行。<a id="a-Br"></a>不得和上阿阇梨一切上座前行。<a id="a-Bs"></a>从今日未唱等供不得食。<a id="a-Bt"></a>若食得突吉罗罪。</p>
  <p id="aBu">憍萨罗国一住处。<a id="a-Bv"></a>二部僧得衣物。<a id="a-Bw"></a>比丘多比丘尼少。<a id="a-Bx"></a>比丘言。<a id="a-By"></a>我取二分。<a id="a-Bz"></a>汝取一分。<a id="a-C0"></a>比丘尼言。<a id="a-C1"></a>中半分。<a id="a-C2"></a>诸比丘不知当云何。<a id="a-C3"></a>白佛。<a id="a-C4"></a>佛言。<a id="a-C5"></a>比丘比丘尼等分。<a id="a-C6"></a>式叉摩尼沙弥沙弥尼。<a id="a-C7"></a>四分与第四分。</p>
  <p id="aC8">佛在王舍城。<a id="a-C9"></a>有居士。<a id="a-CA"></a>名婆提。<a id="a-CB"></a>为佛及僧作房舍。<a id="a-CC"></a>极好庄严多备饮食。<a id="a-CD"></a>多比丘会。<a id="a-CE"></a>千二百五十。<a id="a-CF"></a>便有居士。<a id="a-CG"></a>为大众布施衣物。<a id="a-CH"></a>是居士言。<a id="a-CI"></a>佛听于众中大声唱。<a id="a-CJ"></a>是事白佛。<a id="a-CK"></a>佛言。<a id="a-CL"></a>听布施时于众中大声唱。<a id="a-CM"></a>比丘平地立唱。<a id="a-CN"></a>众多不闻。<a id="a-CO"></a>是事白佛。<a id="a-CP"></a>佛言。<a id="a-CQ"></a>听座上立唱。<a id="a-CR"></a>立唱亦不闻。<a id="a-CS"></a>高处立唱亦见亦闻。<a id="a-CT"></a>更有居士。<a id="a-CU"></a>见大众集布施衣物。<a id="a-CV"></a>作是言。<a id="a-CW"></a>佛若听我衣摩罗鞞诃罗施。<a id="a-CX"></a>佛言。<a id="a-CY"></a>听摩罗鞞诃罗施。<a id="a-CZ"></a>众人言。<a id="a-Ca"></a>佛若听我人捉衣角去。<a id="a-Cb"></a>曳土中或脚蹑上。<a id="a-Cc"></a>是事白佛。<a id="a-Cd"></a>佛言。<a id="a-Ce"></a>听着绳上系两头各一人捉中央。<a id="a-Cf"></a>故曳泥土中。<a id="a-Cg"></a>是事白佛。<a id="a-Ch"></a>佛言。<a id="a-Ci"></a>听作木叉擎。<a id="a-Cj"></a>时小儿男女擎木叉。<a id="a-Ck"></a>道中见人作伎乐饮食嬉戏。<a id="a-Cl"></a>舍衣绳着一面。<a id="a-Cm"></a>走往看失衣物。<a id="a-Cn"></a>佛言。<a id="a-Co"></a>若六岁以下至无岁。<a id="a-Cp"></a>及式叉摩尼沙弥沙弥尼。<a id="a-Cq"></a>为五众担衣。<a id="a-Cr"></a>居士更言。<a id="a-Cs"></a>佛听持香炉在前。<a id="a-Ct"></a>白佛。<a id="a-Cu"></a>佛言听。<a id="a-Cv"></a>时众默然行。<a id="a-Cw"></a>诸外道人嫉妒言。<a id="a-Cx"></a>是沙门释子如担死人出无异。<a id="a-Cy"></a>居士言。<a id="a-Cz"></a>佛若听我如世俗法作唱伎乐去。<a id="a-D0"></a>佛言听。<a id="a-D1"></a>有一居士。<a id="a-D2"></a>见大众集。<a id="a-D3"></a>多施衣物。<a id="a-D4"></a>居士言。<a id="a-D5"></a>佛若听处处唱赞。<a id="a-D6"></a>佛言听。<a id="a-D7"></a>无人受是衣物。<a id="a-D8"></a>佛言。<a id="a-D9"></a>听先作羯磨使一人受。<a id="a-DA"></a>无人守。<a id="a-DB"></a>佛言听。<a id="a-DC"></a>作羯磨使一人守。<a id="a-DD"></a>比丘无五法。<a id="a-DE"></a>不应作羯磨受衣物。<a id="a-DF"></a>何等五。<a id="a-DG"></a>不知得不知不得。<a id="a-DH"></a>不知受得物。<a id="a-DI"></a>不知价。<a id="a-DJ"></a>不知数。<a id="a-DK"></a>若着不知忆念处。<a id="a-DL"></a>比丘有五法。<a id="a-DM"></a>应作羯磨受衣。<a id="a-DN"></a>知得。<a id="a-DO"></a>知受得物。<a id="a-DP"></a>知价。<a id="a-DQ"></a>知数。<a id="a-DR"></a>若着忆念处。</p>
  <p id="aDS">憍萨罗国一住处。<a id="a-DT"></a>二部僧得衣物。<a id="a-DU"></a>比丘尼言。<a id="a-DV"></a>佛听我布施物各着一处。<a id="a-DW"></a>佛言听。<a id="a-DX"></a>诸比丘尼无人布施衣物饮食卧具随病药。<a id="a-DY"></a>或有人。<a id="a-DZ"></a>少多与余人。<a id="a-Da"></a>轻笑言。<a id="a-Db"></a>爱念妇故与。<a id="a-Dc"></a>诸比丘尼白佛言。<a id="a-Dd"></a>听我施物还着一处。<a id="a-De"></a>佛言听。<a id="a-Df"></a>无人分是衣物。<a id="a-Dg"></a>佛言。<a id="a-Dh"></a>知分物人。<a id="a-Di"></a>应作羯磨。<a id="a-Dj"></a>无五法。<a id="a-Dk"></a>是比丘不应羯磨作分衣人。<a id="a-Dl"></a>何等五。<a id="a-Dm"></a>不知相。<a id="a-Dn"></a>不知衣色。<a id="a-Do"></a>不知衣价。<a id="a-Dp"></a>不知数。<a id="a-Dq"></a>若与若不与不忆念。<a id="a-Dr"></a>比丘有五法。<a id="a-Ds"></a>应作分衣人。<a id="a-Dt"></a>知衣相。<a id="a-Du"></a>知衣色。<a id="a-Dv"></a>知衣价。<a id="a-Dw"></a>知数。<a id="a-Dx"></a>与不与忆念。<a id="a-Dy"></a>诸比丘尼分衣时赞叹。<a id="a-Dz"></a>是好是不好。<a id="a-E0"></a>乱众。<a id="a-E1"></a>佛言。<a id="a-E2"></a>分衣时不应赞叹。<a id="a-E3"></a>乱众故应默然受衣分。</p>
  <p id="aE4">佛在舍婆提。<a id="a-E5"></a>尔时祇洹有人。<a id="a-E6"></a>为新房舍因缘故作饮食。<a id="a-E7"></a>多比丘会。<a id="a-E8"></a>千二百五十。<a id="a-E9"></a>诸比丘乱入乱坐乱食。<a id="a-EA"></a>无有次第。<a id="a-EB"></a>或有比丘先食入。<a id="a-EC"></a>或有比丘食时入。<a id="a-ED"></a>或有比丘食后入。<a id="a-EE"></a>是事白佛。<a id="a-EF"></a>佛言。<a id="a-EG"></a>应唱时到。<a id="a-EH"></a>虽唱时到远处不闻。<a id="a-EI"></a>是事白佛。<a id="a-EJ"></a>佛言。<a id="a-EK"></a>应打揵捶。<a id="a-EL"></a>虽打远处不闻。<a id="a-EM"></a>佛言。<a id="a-EN"></a>应打鼓。<a id="a-EO"></a>平地打鼓远处不闻。<a id="a-EP"></a>佛言。<a id="a-EQ"></a>应立埵上打。<a id="a-ER"></a>亦不闻。<a id="a-ES"></a>佛言。<a id="a-ET"></a>应高处立打。<a id="a-EU"></a>亦见亦闻。<a id="a-EV"></a>或时无有看食人。<a id="a-EW"></a>食未办未熟。<a id="a-EX"></a>虽时到食不好。<a id="a-EY"></a>或时有看食人。<a id="a-EZ"></a>食办食熟时到食好。<a id="a-Ea"></a>是事白佛。<a id="a-Eb"></a>佛言。<a id="a-Ec"></a>看食人应僧中作羯磨。</p>
  <p id="aEd">憍萨罗国一住处。<a id="a-Ee"></a>二部僧得衣物。<a id="a-Ef"></a>比丘少比丘尼多。<a id="a-Eg"></a>比丘言。<a id="a-Eh"></a>是衣物作中半。<a id="a-Ei"></a>半与比丘僧。<a id="a-Ej"></a>半与比丘尼僧。<a id="a-Ek"></a>比丘尼言。<a id="a-El"></a>我本众少。<a id="a-Em"></a>诸比丘取二分。<a id="a-En"></a>我等取一分。<a id="a-Eo"></a>今日多。<a id="a-Ep"></a>何以与半分。<a id="a-Eq"></a>是事白佛。<a id="a-Er"></a>佛言。<a id="a-Es"></a>比丘比丘尼应等分。<a id="a-Et"></a>式叉摩尼沙弥沙弥尼四分与第四一分。</p>
  <p id="aEu">有时檀越施僧食。<a id="a-Ev"></a>在空露地。<a id="a-Ew"></a>盘上有残饼。<a id="a-Ex"></a>箧中有残饭。<a id="a-Ey"></a>木盆器中有羹。<a id="a-Ez"></a>诸外道异学嫉妒。<a id="a-F0"></a>持酒糟着诸饭羹中。<a id="a-F1"></a>如是思惟。<a id="a-F2"></a>是食不净。<a id="a-F3"></a>使出家人不得食。<a id="a-F4"></a>诸比丘不知当云何。<a id="a-F5"></a>便白佛。<a id="a-F6"></a>佛言。<a id="a-F7"></a>若可却者却。<a id="a-F8"></a>余可食之。<a id="a-F9"></a>若诸比丘共沙弥传钵食。<a id="a-FA"></a>比丘转食与沙弥。<a id="a-FB"></a>沙弥食转与比丘。<a id="a-FC"></a>比丘洗手更从沙弥受。<a id="a-FD"></a>意中疑。<a id="a-FE"></a>此或不净食。<a id="a-FF"></a>便白佛。<a id="a-FG"></a>佛言。<a id="a-FH"></a>若一心实与沙弥钵食。<a id="a-FI"></a>是为净。<a id="a-FJ"></a>诸沙弥持器盆筐盔杓行食时。<a id="a-FK"></a>比丘为沙弥受食分。<a id="a-FL"></a>若沙弥行食。<a id="a-FM"></a>比丘为受。<a id="a-FN"></a>比丘心疑。<a id="a-FO"></a>将非触食。<a id="a-FP"></a>不知云何。<a id="a-FQ"></a>是事白佛。<a id="a-FR"></a>佛言。<a id="a-FS"></a>比丘受触无所犯。<a id="a-FT"></a>诸比丘食竟。<a id="a-FU"></a>以食不净钵与沙弥白衣。<a id="a-FV"></a>沙弥白衣洗钵竟。<a id="a-FW"></a>还着诸盆筐器中。<a id="a-FX"></a>诸比丘思惟。<a id="a-FY"></a>是或不净。<a id="a-FZ"></a>佛言。<a id="a-Fa"></a>一心与净人钵。<a id="a-Fb"></a>是为净。<a id="a-Fc"></a>诸比丘有檀越。<a id="a-Fd"></a>施食在空地。<a id="a-Fe"></a>诸比丘食竟。<a id="a-Ff"></a>舍诸食器去。<a id="a-Fg"></a>风雨污泥不净。<a id="a-Fh"></a>佛言。<a id="a-Fi"></a>器物净洗应着覆处。<a id="a-Fj"></a>诸比丘二三用澡豆。<a id="a-Fk"></a>腻故不尽。<a id="a-Fl"></a>木刮却腻。<a id="a-Fm"></a>与澡豆净洗。<a id="a-Fn"></a>取水极远。<a id="a-Fo"></a>诸居士以水布施。<a id="a-Fp"></a>居士言。<a id="a-Fq"></a>知水极远。<a id="a-Fr"></a>何以大用水。<a id="a-Fs"></a>诸比丘不知当云何。<a id="a-Ft"></a>佛言。<a id="a-Fu"></a>若一心二三遍。<a id="a-Fv"></a>与澡豆净洗。<a id="a-Fw"></a>是事应净。<a id="a-Fx"></a>时有潢水。<a id="a-Fy"></a>僧取用。<a id="a-Fz"></a>是中有象马驴牛羊猪狗。<a id="a-G0"></a>皆入中饮屎尿不净。<a id="a-G1"></a>树叶华果皆堕水中。<a id="a-G2"></a>烂臭不净。<a id="a-G3"></a>是事白佛。<a id="a-G4"></a>佛言。<a id="a-G5"></a>水中不净者可却。<a id="a-G6"></a>便却余水应饮。<a id="a-G7"></a>诸比丘白佛。<a id="a-G8"></a>水浊碱。<a id="a-G9"></a>应得饮不。<a id="a-GA"></a>佛言先疑不净不应饮。<a id="a-GB"></a>若先不疑应饮。</p>
  <p id="aGC">憍萨罗国有一住处。<a id="a-GD"></a>僧得衣物施。<a id="a-GE"></a>非一切处在。<a id="a-GF"></a>羯磨比丘不知当云何。<a id="a-GG"></a>便白佛。<a id="a-GH"></a>佛言。<a id="a-GI"></a>是衣物应作二分。<a id="a-GJ"></a>如是言。<a id="a-GK"></a>是分属上座。<a id="a-GL"></a>是分属下座。<a id="a-GM"></a>如是言。<a id="a-GN"></a>是分属下座。<a id="a-GO"></a>是分属上座。<a id="a-GP"></a>作竟即应羯磨竟。<a id="a-GQ"></a>异比丘来。<a id="a-GR"></a>不欲与不应与。<a id="a-GS"></a>若不作如上法。<a id="a-GT"></a>不应受。<a id="a-GU"></a>若受得突吉罗罪。<a id="a-GV"></a>若不如是作出界。<a id="a-GW"></a>得突吉罗罪。<a id="a-GX"></a>亦应共异比丘分。<a id="a-GY"></a>是衣物中应作价数。<a id="a-GZ"></a>如是分我应取。<a id="a-Ga"></a>余残属汝我如是分。<a id="a-Gb"></a>我应受。<a id="a-Gc"></a>若作如上法。<a id="a-Gd"></a>应羯磨竟。<a id="a-Ge"></a>异比丘来。<a id="a-Gf"></a>不欲与不应与。<a id="a-Gg"></a>若不如是作。<a id="a-Gh"></a>应与余比丘分。<a id="a-Gi"></a>若不如上法。<a id="a-Gj"></a>不应受出界。<a id="a-Gk"></a>得突吉罗罪。<a id="a-Gl"></a>若一比丘言取是衣。<a id="a-Gm"></a>中一衣言我分。<a id="a-Gn"></a>足余残属汝等。<a id="a-Go"></a>如是作应羯磨法竟。<a id="a-Gp"></a>余法如上。<a id="a-Gq"></a>是衣物。<a id="a-Gr"></a>应与一比丘作羯磨。<a id="a-Gs"></a>云何应与。<a id="a-Gt"></a>一心会僧。<a id="a-Gu"></a>应一比丘众中唱。<a id="a-Gv"></a>大德僧听。<a id="a-Gw"></a>是衣物。<a id="a-Gx"></a>是住处现前僧应分。<a id="a-Gy"></a>若僧时到僧忍听。<a id="a-Gz"></a>比丘某甲僧羯磨与。<a id="a-H0"></a>如是白。<a id="a-H1"></a>白四羯磨。<a id="a-H2"></a>僧某甲比丘羯磨与衣物竟。<a id="a-H3"></a>僧忍默然故。<a id="a-H4"></a>是事如是持。<a id="a-H5"></a>是比丘受衣竟。<a id="a-H6"></a>不肯还归。<a id="a-H7"></a>作是言。<a id="a-H8"></a>何处善法善言善施法与。<a id="a-H9"></a>都是僧中我何以还归。<a id="a-HA"></a>诸比丘不知当云何。<a id="a-HB"></a>便白佛。<a id="a-HC"></a>佛言。<a id="a-HD"></a>清净故与。<a id="a-HE"></a>如是言。<a id="a-HF"></a>是比丘还归便好。<a id="a-HG"></a>不归应强夺。<a id="a-HH"></a>是比丘应教突吉罗罪忏悔。</p>
  <p id="aHI">优波离问佛。<a id="a-HJ"></a>佛听诸比丘所著衣。<a id="a-HK"></a>覆身衣拭身巾拭脚巾拭面巾僧祇枝泥洹僧。<a id="a-HL"></a>是衣名何等。<a id="a-HM"></a>佛言。<a id="a-HN"></a>名波迦罗(晋言助身衣也)。</p>
  <p id="aHO">优波离问。<a id="a-HP"></a>是衣云何受。<a id="a-HQ"></a>答言。<a id="a-HR"></a>是衣如是言。<a id="a-HS"></a>是波迦罗衣我受用故。<a id="a-HT"></a>何等人边应受。<a id="a-HU"></a>佛言。<a id="a-HV"></a>五众边应受。</p>
  <p id="aHW">优波离问佛。<a id="a-HX"></a>上座比丘不聪明。<a id="a-HY"></a>作非法遮。<a id="a-HZ"></a>如是成遮不。<a id="a-Ha"></a>佛言。<a id="a-Hb"></a>不成。<a id="a-Hc"></a>复问。<a id="a-Hd"></a>持戒作非法非善遮。<a id="a-He"></a>如是成遮不。<a id="a-Hf"></a>佛言。<a id="a-Hg"></a>不成。</p>
  <p id="aHh">优波离问佛。<a id="a-Hi"></a>如佛所说。<a id="a-Hj"></a>遮如法羯磨。<a id="a-Hk"></a>不成遮羯磨。<a id="a-Hl"></a>一切不成遮耶。<a id="a-Hm"></a>佛言。<a id="a-Hn"></a>不也优波离。<a id="a-Ho"></a>或有沙弥。<a id="a-Hp"></a>受具戒时心悔。<a id="a-Hq"></a>不用受具戒。<a id="a-Hr"></a>作是言。<a id="a-Hs"></a>我不用受具戒。<a id="a-Ht"></a>是言成遮。<a id="a-Hu"></a>沙弥尼受六法。<a id="a-Hv"></a>作式叉摩尼。<a id="a-Hw"></a>作是言。<a id="a-Hx"></a>我不用受六法。<a id="a-Hy"></a>是言成遮。<a id="a-Hz"></a>式叉摩尼受具戒时。<a id="a-I0"></a>作是言。<a id="a-I1"></a>我不用受具戒。<a id="a-I2"></a>是言成遮。<a id="a-I3"></a>若比丘有僧伽婆尸沙罪。<a id="a-I4"></a>与作波利婆沙摩那埵本日治。<a id="a-I5"></a>作阿浮呵那羯磨。<a id="a-I6"></a>是比丘言。<a id="a-I7"></a>莫作。<a id="a-I8"></a>我不用是言成遮。<a id="a-I9"></a>若比丘十四人应僧中羯磨。<a id="a-IA"></a>作是言。<a id="a-IB"></a>我不用。<a id="a-IC"></a>是言成遮。<a id="a-ID"></a>优波离问。<a id="a-IE"></a>有比丘被摈欲忏悔。<a id="a-IF"></a>忏悔时下意随僧法。<a id="a-IG"></a>界外得作羯磨解摈不。<a id="a-IH"></a>佛言。<a id="a-II"></a>不得。<a id="a-IJ"></a>作解摈者得罪。</p>
  <p id="aIK">优波离问佛。<a id="a-IL"></a>佛余处说。<a id="a-IM"></a>有二因缘知破僧。<a id="a-IN"></a>一僧中唱。<a id="a-IO"></a>二受筹。<a id="a-IP"></a>有贼住。<a id="a-IQ"></a>僧中唱行筹。<a id="a-IR"></a>是名破僧不。<a id="a-IS"></a>佛言。<a id="a-IT"></a>不破。<a id="a-IU"></a>与学沙弥。<a id="a-IV"></a>僧中唱行筹。<a id="a-IW"></a>是名破僧不。<a id="a-IX"></a>佛言。<a id="a-IY"></a>不破。<a id="a-IZ"></a>优波离问。<a id="a-Ia"></a>四人本白衣。<a id="a-Ib"></a>众中唱行筹。<a id="a-Ic"></a>破僧不。<a id="a-Id"></a>佛言。<a id="a-Ie"></a>不破。<a id="a-If"></a>数满一比丘男根转为女。<a id="a-Ig"></a>破僧不。<a id="a-Ih"></a>佛言。<a id="a-Ii"></a>不破。</p>
  <p id="aIj">优波离问。<a id="a-Ik"></a>若草敷座若长床。<a id="a-Il"></a>得共未受具戒人坐不。<a id="a-Im"></a>佛言。<a id="a-In"></a>可坐。<a id="a-Io"></a>得共黄门坐不。<a id="a-Ip"></a>佛言。<a id="a-Iq"></a>不可。<a id="a-Ir"></a>与学沙弥可共坐不。<a id="a-Is"></a>佛言。<a id="a-It"></a>可坐。<a id="a-Iu"></a>二与学沙弥。<a id="a-Iv"></a>可共坐不。<a id="a-Iw"></a>佛言。<a id="a-Ix"></a>不可。</p>
  <p id="aIy">优波离问佛。<a id="a-Iz"></a>几许为长床坐处。<a id="a-J0"></a>佛言。<a id="a-J1"></a>极小床容四人坐处。<a id="a-J2"></a>是名为长床。</p>
  <p id="aJ3">有居士。<a id="a-J4"></a>于祇洹中作房舍。<a id="a-J5"></a>是房舍中比丘。<a id="a-J6"></a>着衣持钵入舍婆提城乞食。<a id="a-J7"></a>居士见问。<a id="a-J8"></a>汝何以乞食。<a id="a-J9"></a>比丘言。<a id="a-JA"></a>不能得食故。<a id="a-JB"></a>居士言。<a id="a-JC"></a>长老可还。<a id="a-JD"></a>我当为长老送食。<a id="a-JE"></a>言已便送。<a id="a-JF"></a>比丘问。<a id="a-JG"></a>是食与谁。<a id="a-JH"></a>使人言。<a id="a-JI"></a>是食与僧。<a id="a-JJ"></a>比丘即将使人。<a id="a-JK"></a>持食着僧食处。<a id="a-JL"></a>是比丘明日更着衣持钵。<a id="a-JM"></a>入舍婆提乞食。<a id="a-JN"></a>居士见复问。<a id="a-JO"></a>长老何以乞食。<a id="a-JP"></a>比丘言。<a id="a-JQ"></a>无食故乞。<a id="a-JR"></a>居士言。<a id="a-JS"></a>我昨日送食。<a id="a-JT"></a>何以不啖。<a id="a-JU"></a>比丘言。<a id="a-JV"></a>汝所送食我问使人。<a id="a-JW"></a>是食与谁。<a id="a-JX"></a>使人言。<a id="a-JY"></a>与僧。<a id="a-JZ"></a>我即持着僧食处。<a id="a-Ja"></a>是故不食。<a id="a-Jb"></a>居士言。<a id="a-Jc"></a>我不为一切僧送食。<a id="a-Jd"></a>为住我房中僧送食。<a id="a-Je"></a>比丘不知当云何。<a id="a-Jf"></a>便白佛。<a id="a-Jg"></a>佛言。<a id="a-Jh"></a>若施主供养物。<a id="a-Ji"></a>为住房舍中。<a id="a-Jj"></a>僧住房舍比丘应取。</p>
  <p id="aJk">有一居士于祇洹中作房。<a id="a-Jl"></a>是居士过数日。<a id="a-Jm"></a>到祇洹中欲听法。<a id="a-Jn"></a>入所作房日暮打揵槌欲听法。<a id="a-Jo"></a>诸比丘闇中坐说法。<a id="a-Jp"></a>居士言。<a id="a-Jq"></a>大德然灯。<a id="a-Jr"></a>比丘言。<a id="a-Js"></a>无苏油。<a id="a-Jt"></a>居士言。<a id="a-Ju"></a>我与大德遣人送。<a id="a-Jv"></a>即送比丘言。<a id="a-Jw"></a>与谁。<a id="a-Jx"></a>使人言。<a id="a-Jy"></a>与僧。<a id="a-Jz"></a>比丘即将使人。<a id="a-K0"></a>持苏油着僧然灯处用。<a id="a-K1"></a>居士余时。<a id="a-K2"></a>到祇洹入自所作房欲听法。<a id="a-K3"></a>如本日暮打揵槌。<a id="a-K4"></a>僧闇中坐说法。<a id="a-K5"></a>居士言。<a id="a-K6"></a>大德然灯。<a id="a-K7"></a>比丘言。<a id="a-K8"></a>无苏油。<a id="a-K9"></a>居士言。<a id="a-KA"></a>我前与送。<a id="a-KB"></a>何以不然。<a id="a-KC"></a>比丘言。<a id="a-KD"></a>汝送与僧。<a id="a-KE"></a>我便将使人。<a id="a-KF"></a>持苏油着一切僧然灯处。<a id="a-KG"></a>居士言。<a id="a-KH"></a>我不与一切僧送苏油。<a id="a-KI"></a>为住房比丘送。<a id="a-KJ"></a>比丘不知当云何。<a id="a-KK"></a>便白佛。<a id="a-KL"></a>佛言。<a id="a-KM"></a>若是供养物为住房中比丘。<a id="a-KN"></a>是物住房比丘应用。<a id="a-KO"></a>应分取涂脚苏油。<a id="a-KP"></a>革屣衣钵果药亦如是。<a id="a-KQ"></a>佛言。<a id="a-KR"></a>若檀越言。<a id="a-KS"></a>大德于中几时住。<a id="a-KT"></a>随大德所用听用。<a id="a-KU"></a>若言是物属汝听担出去。<a id="a-KV"></a>得持去。<a id="a-KW"></a>诸比丘僧卧具。<a id="a-KX"></a>不着覆身衣便取用。<a id="a-KY"></a>僧卧具弊失色不好。<a id="a-KZ"></a>垢臭有虱。<a id="a-Ka"></a>是事白佛。<a id="a-Kb"></a>佛言。<a id="a-Kc"></a>从今日僧卧具。<a id="a-Kd"></a>不听比丘不着覆身衣便取用。<a id="a-Ke"></a>若用得突吉罗罪。</p>
  <p id="aKf">诸比丘不知长几许作覆身衣。<a id="a-Kg"></a>佛言。<a id="a-Kh"></a>极下乃至能覆身三分。<a id="a-Ki"></a>何等三。<a id="a-Kj"></a>胸腰膝。<a id="a-Kk"></a>诸比丘不护惜用僧卧具。<a id="a-Kl"></a>余比丘以是事白佛。<a id="a-Km"></a>佛言。<a id="a-Kn"></a>僧卧具不得不护惜用。<a id="a-Ko"></a>若不护用得突吉罗罪。<a id="a-Kp"></a>五事不护惜。<a id="a-Kq"></a>何等五。<a id="a-Kr"></a>水日尘垢揩突。<a id="a-Ks"></a>是为五不护惜。<a id="a-Kt"></a>诸比丘用僧卧具雨中立。<a id="a-Ku"></a>卧具失色染汁流出。<a id="a-Kv"></a>是事白佛。<a id="a-Kw"></a>佛言。<a id="a-Kx"></a>从今日不得着僧物雨中立。<a id="a-Ky"></a>若立得突吉罗罪。<a id="a-Kz"></a>比丘用僧卧具向火炙身。<a id="a-L0"></a>是衣烟臭色弊减损脆烂襵皱。<a id="a-L1"></a>佛言。<a id="a-L2"></a>着僧卧具不应向火炙身。<a id="a-L3"></a>若炙得突吉罗罪。<a id="a-L4"></a>若被着脊上向火炙身无罪。<a id="a-L5"></a>比丘着僧卧具。<a id="a-L6"></a>入大小便处。<a id="a-L7"></a>入洗大小便处。<a id="a-L8"></a>入浴室。<a id="a-L9"></a>是衣卧具失色垢臭生虱。<a id="a-LA"></a>佛言。<a id="a-LB"></a>从今日不得着僧卧具衣入大小便处及洗大小便处入浴室。<a id="a-LC"></a>若着入得突吉罗罪。<a id="a-LD"></a>六群比丘欲剃发。<a id="a-LE"></a>一小比丘剃未竟未着袈裟。<a id="a-LF"></a>六群比丘驱小比丘去汝小。<a id="a-LG"></a>佛言。<a id="a-LH"></a>剃发时小比丘。<a id="a-LI"></a>有少许发在。<a id="a-LJ"></a>不应驱去若驱去得突吉罗罪。<a id="a-LK"></a>僧剃刀镊剪爪刀子。<a id="a-LL"></a>诸比丘已磨利欲用。<a id="a-LM"></a>六群比丘来驱去。<a id="a-LN"></a>我上座汝小。<a id="a-LO"></a>与我用。<a id="a-LP"></a>诸比丘不与。<a id="a-LQ"></a>斗诤骂詈。<a id="a-LR"></a>佛言。<a id="a-LS"></a>不应与。<a id="a-LT"></a>若有先受磨利者。<a id="a-LU"></a>用竟后应与他。<a id="a-LV"></a>六群比丘见诸小比丘入大小便处。<a id="a-LW"></a>入洗大小便处。<a id="a-LX"></a>入驱去言。<a id="a-LY"></a>我上座汝小。<a id="a-LZ"></a>令诸无病者得病。<a id="a-La"></a>病者增剧。<a id="a-Lb"></a>佛言。<a id="a-Lc"></a>大小便处洗大小便处。<a id="a-Ld"></a>后入者不应驱先入者出。<a id="a-Le"></a>若驱得突吉罗罪。<a id="a-Lf"></a>六群比丘。<a id="a-Lg"></a>浴室中语余比丘。<a id="a-Lh"></a>汝起去。<a id="a-Li"></a>我是上座汝小。<a id="a-Lj"></a>佛言。<a id="a-Lk"></a>浴室中上座不应驱下座去。<a id="a-Ll"></a>待出时若驱得突吉罗罪。</p>
  <p id="aLm">佛在舍婆提。<a id="a-Ln"></a>时长老阿难。<a id="a-Lo"></a>在多众中说法。<a id="a-Lp"></a>有第一上座来。<a id="a-Lq"></a>阿难教起。<a id="a-Lr"></a>第二第三亦如是起。<a id="a-Ls"></a>是众散去皆不一心。<a id="a-Lt"></a>诸白衣言。<a id="a-Lu"></a>大德。<a id="a-Lv"></a>此中无小食亦无中食。<a id="a-Lw"></a>上座来何以起。<a id="a-Lx"></a>使众散去破听法众。<a id="a-Ly"></a>若上座欲上座处坐。<a id="a-Lz"></a>何以不先入。<a id="a-M0"></a>是阿难说法。<a id="a-M1"></a>不知初不知后。<a id="a-M2"></a>不知次第不知因缘。<a id="a-M3"></a>为谁故说。<a id="a-M4"></a>是事白佛。<a id="a-M5"></a>佛言。<a id="a-M6"></a>从今日说法时听法时。<a id="a-M7"></a>上座来不应起。<a id="a-M8"></a>上座亦不应驱下座起。<a id="a-M9"></a>若自起若驱他起。<a id="a-MA"></a>俱得突吉罗罪。<a id="a-MB"></a>佛言。<a id="a-MC"></a>若和上阿阇梨来。<a id="a-MD"></a>恭敬故起。<a id="a-ME"></a>不应语余人起。<a id="a-MF"></a>若语余人起。<a id="a-MG"></a>得突吉罗罪。<a id="a-MH"></a>从今日粗[打-丁+坒]长绳床上。<a id="a-MI"></a>听三人共坐。<a id="a-MJ"></a>若三岁中间得共坐。<a id="a-MK"></a>四岁不得共坐。<a id="a-ML"></a>细[打-丁+坒]绳床上听二人共坐。<a id="a-MM"></a>独坐床上听一人坐。<a id="a-MN"></a>有僧釜镬盆。<a id="a-MO"></a>诸比丘用煮染汁竟着余处。<a id="a-MP"></a>持衣着染汁中。<a id="a-MQ"></a>六群比丘来语余比丘。<a id="a-MR"></a>与我釜盆瓶。<a id="a-MS"></a>我上座汝小。<a id="a-MT"></a>我欲用。<a id="a-MU"></a>持染汁泻着一物中竟。<a id="a-MV"></a>复泻着一物中。<a id="a-MW"></a>染汁渐少衣色变黑。<a id="a-MX"></a>诸比丘不与。<a id="a-MY"></a>斗诤骂詈。<a id="a-MZ"></a>是事白佛。<a id="a-Ma"></a>佛言。<a id="a-Mb"></a>不应与。<a id="a-Mc"></a>比丘若先取用竟。<a id="a-Md"></a>后应与上座。<a id="a-Me"></a>染汁残少许在。<a id="a-Mf"></a>上座来索不欲与。<a id="a-Mg"></a>佛言。<a id="a-Mh"></a>若少许残。<a id="a-Mi"></a>可却着余处者。<a id="a-Mj"></a>应与。<a id="a-Mk"></a>诸比丘取僧园中树木。<a id="a-Ml"></a>用煮饭煮羹煮肉煮汤煮药煮染。<a id="a-Mm"></a>旧比丘不喜。<a id="a-Mn"></a>如是言。<a id="a-Mo"></a>我等经营种树木勤苦。<a id="a-Mp"></a>汝等客比丘。<a id="a-Mq"></a>不语我默然取烧。<a id="a-Mr"></a>佛言。<a id="a-Ms"></a>应语旧比丘。<a id="a-Mt"></a>佛言。<a id="a-Mu"></a>从今日僧园中树华。<a id="a-Mv"></a>应取用供养佛塔及阿罗汉塔。<a id="a-Mw"></a>若有净人应使取果啖。<a id="a-Mx"></a>树上大木。<a id="a-My"></a>四方僧应用作梁椽。<a id="a-Mz"></a>树皮枝叶。<a id="a-N0"></a>诸比丘自在用。</p>
  <p id="aN1">佛在舍婆提。<a id="a-N2"></a>给孤独作祇洹竟。<a id="a-N3"></a>种种庄严。<a id="a-N4"></a>四事供养与僧。<a id="a-N5"></a>诸比丘不受言。<a id="a-N6"></a>佛未听我等受如是庄严房舍。<a id="a-N7"></a>是事白佛。<a id="a-N8"></a>佛言。<a id="a-N9"></a>听受清净房舍。<a id="a-NA"></a>六群比丘驱坐禅比丘。<a id="a-NB"></a>汝起。<a id="a-NC"></a>我上座汝小。<a id="a-ND"></a>是事白佛。<a id="a-NE"></a>佛言。<a id="a-NF"></a>坐禅时不应计大小。<a id="a-NG"></a>不应驱去。<a id="a-NH"></a>若驱去得突吉罗罪。</p>
  <p id="aNI">诸比丘用僧水洗脚。<a id="a-NJ"></a>六群比丘驱去。<a id="a-NK"></a>汝小我上座。<a id="a-NL"></a>是事白佛。<a id="a-NM"></a>佛言。<a id="a-NN"></a>洗脚时不应计大小驱去。<a id="a-NO"></a>若驱得突吉罗罪。<a id="a-NP"></a>诸比丘促僧拭脚物浣捩晒。<a id="a-NQ"></a>欲拭复罗革屣。<a id="a-NR"></a>六群比丘言。<a id="a-NS"></a>汝起去。<a id="a-NT"></a>我上座汝小取拭脚物来我用。<a id="a-NU"></a>诸比丘不与。<a id="a-NV"></a>斗诤骂詈。<a id="a-NW"></a>是事白佛。<a id="a-NX"></a>佛言。<a id="a-NY"></a>不应与。<a id="a-NZ"></a>若前人用竟应与。</p>
  <p id="aNa">有一住处。<a id="a-Nb"></a>旧比丘属塔物自贷用。<a id="a-Nc"></a>是比丘死。<a id="a-Nd"></a>诸比丘不知当云何。<a id="a-Ne"></a>是事白佛。<a id="a-Nf"></a>佛言。<a id="a-Ng"></a>衣钵物还计直输塔。<a id="a-Nh"></a>余残僧应分。<a id="a-Ni"></a>一住处一比丘。<a id="a-Nj"></a>衣钵物为塔用。<a id="a-Nk"></a>是比丘死。<a id="a-Nl"></a>诸比丘不知当云何。<a id="a-Nm"></a>是事白佛。<a id="a-Nn"></a>佛言。<a id="a-No"></a>塔物计直还取。<a id="a-Np"></a>现前僧应分。<a id="a-Nq"></a>一住处一比丘。<a id="a-Nr"></a>贷取四方僧物私用。<a id="a-Ns"></a>是比丘死。<a id="a-Nt"></a>诸比丘不知当云何。<a id="a-Nu"></a>是事白佛。<a id="a-Nv"></a>佛言。<a id="a-Nw"></a>财物还计直输四方僧。<a id="a-Nx"></a>余残现前僧应分。</p>
  <p id="aNy">一住处一比丘。<a id="a-Nz"></a>衣钵物贷四方僧用。<a id="a-O0"></a>是比丘死。<a id="a-O1"></a>诸比丘不知当云何。<a id="a-O2"></a>是事白佛。<a id="a-O3"></a>佛言。<a id="a-O4"></a>衣钵物四方僧物计直。<a id="a-O5"></a>还现前僧应分。<a id="a-O6"></a>客比丘旧比丘亦如是。</p>
  <p id="aO7">一比丘衣钵寄居士。<a id="a-O8"></a>居士失去。<a id="a-O9"></a>是比丘往居士边索。<a id="a-OA"></a>居士言失。<a id="a-OB"></a>比丘言。<a id="a-OC"></a>汝自失我不失。<a id="a-OD"></a>若失汝自偿。<a id="a-OE"></a>诸比丘是事白佛。<a id="a-OF"></a>佛言。<a id="a-OG"></a>若好看失不应偿。<a id="a-OH"></a>若不好看失应偿。</p>
  <p id="aOI">有贾客。<a id="a-OJ"></a>寄比丘衣物。<a id="a-OK"></a>比丘失去。<a id="a-OL"></a>是贾客往比丘边索。<a id="a-OM"></a>比丘言。<a id="a-ON"></a>失去。<a id="a-OO"></a>贾客言。<a id="a-OP"></a>汝自失我不失。<a id="a-OQ"></a>若失汝自偿。<a id="a-OR"></a>诸比丘是事白佛。<a id="a-OS"></a>佛言。<a id="a-OT"></a>若得自在不应偿。<a id="a-OU"></a>若不得自在应偿。</p>
  <p id="aOV">有居士。<a id="a-OW"></a>祇洹中作房舍竟设饭食。<a id="a-OX"></a>众多比丘千二百五十。<a id="a-OY"></a>是时四方国土不知法人皆来会。<a id="a-OZ"></a>有布施诸比丘者。<a id="a-Oa"></a>诸比丘咒愿时赞佛言。<a id="a-Ob"></a>佛大力大德。<a id="a-Oc"></a>赞法大德大力。<a id="a-Od"></a>赞僧大德大力。<a id="a-Oe"></a>赞大德舍利弗目揵连阿那律难提金毗罗。<a id="a-Of"></a>如是三宝无数无量阿僧祇。<a id="a-Og"></a>是中或有人持佛名字。<a id="a-Oh"></a>或人持法名字。<a id="a-Oi"></a>或人持僧名字。<a id="a-Oj"></a>或人持舍利弗目揵连阿那律难提金毗罗名字。<a id="a-Ok"></a>或人持无数无量阿僧祇名字。<a id="a-Ol"></a>是大众会不久各还散去。<a id="a-Om"></a>是人辈各还田舍聚落。<a id="a-On"></a>余时诸比丘出诸国田舍乞。<a id="a-Oo"></a>有持佛名字者。<a id="a-Op"></a>言佛来与布施。<a id="a-Oq"></a>持法名字者。<a id="a-Or"></a>言法来与布施。<a id="a-Os"></a>持僧名字者。<a id="a-Ot"></a>言僧来与布施。<a id="a-Ou"></a>持舍利弗名字者。<a id="a-Ov"></a>言舍利弗来与布施。<a id="a-Ow"></a>持目连阿那律难提金毗罗。<a id="a-Ox"></a>无数无量阿僧祇如是等名字者。<a id="a-Oy"></a>言无数无量阿僧祇来与无数无量阿僧祇布施。<a id="a-Oz"></a>诸比丘不受是食。<a id="a-P0"></a>是事白佛。<a id="a-P1"></a>佛言。<a id="a-P2"></a>是边国人不知为是比丘故与食。<a id="a-P3"></a>而名与佛法僧舍利弗无数无量阿僧祇饮。<a id="a-P4"></a>食自在应受。</p>
  <p id="aP5">有比丘病。<a id="a-P6"></a>余住处有亲。<a id="a-P7"></a>亲比丘来问讯。<a id="a-P8"></a>病比丘语坐。<a id="a-P9"></a>坐已问讯。<a id="a-PA"></a>客比丘小住便起欲去。<a id="a-PB"></a>病比丘言。<a id="a-PC"></a>何以去。<a id="a-PD"></a>答我不持衣钵来。<a id="a-PE"></a>病比丘言。<a id="a-PF"></a>我与汝衣即与。<a id="a-PG"></a>客比丘一处宿。<a id="a-PH"></a>明日担此衣去。<a id="a-PI"></a>病比丘见言。<a id="a-PJ"></a>我衣莫担去。<a id="a-PK"></a>客比丘言。<a id="a-PL"></a>是衣实与我。<a id="a-PM"></a>病比丘言。<a id="a-PN"></a>非常与汝。<a id="a-PO"></a>受故与汝。<a id="a-PP"></a>客比丘言。<a id="a-PQ"></a>是实常与。<a id="a-PR"></a>病比丘不知当云何。<a id="a-PS"></a>便白佛。<a id="a-PT"></a>佛言。<a id="a-PU"></a>是非实与。<a id="a-PV"></a>清净故与。<a id="a-PW"></a>是比丘应还归衣。<a id="a-PX"></a>软语归好。<a id="a-PY"></a>不归强夺取。<a id="a-PZ"></a>教受突吉罗罪忏。<a id="a-Pa"></a>佛在祇洹精舍住。<a id="a-Pb"></a>时火灾渐次来烧祇洹。<a id="a-Pc"></a>是时佛咒愿言。<a id="a-Pd"></a>我一切漏尽真阿罗呵得佛道。<a id="a-Pe"></a>是实语故火即灭。<a id="a-Pf"></a>诸比丘持僧卧具出着一处。<a id="a-Pg"></a>火灭后不知此诸卧具本属何房舍。<a id="a-Ph"></a>是事白佛。<a id="a-Pi"></a>佛言。<a id="a-Pj"></a>应作帜作帜故不可分别。<a id="a-Pk"></a>应更作异相。<a id="a-Pl"></a>作异相故不可知。<a id="a-Pm"></a>应作轮应作券文应作德字。<a id="a-Pn"></a>如是作故不识。<a id="a-Po"></a>佛言。<a id="a-Pp"></a>应作字。<a id="a-Pq"></a>是物某甲某甲居士所布施。<a id="a-Pr"></a>属某甲某甲房舍。<a id="a-Ps"></a>是卧具物虽知有所属。<a id="a-Pt"></a>复不知是物为属何重阁。<a id="a-Pu"></a>何者属上阁。<a id="a-Pv"></a>何者属中阁。<a id="a-Pw"></a>何者属下阁。<a id="a-Px"></a>佛言。<a id="a-Py"></a>应了了上作字。<a id="a-Pz"></a>是属上是属中是属下。<a id="a-Q0"></a>给孤独居士作楼施僧。<a id="a-Q1"></a>僧不受。<a id="a-Q2"></a>是事白佛。<a id="a-Q3"></a>佛言。<a id="a-Q4"></a>听受楼。<a id="a-Q5"></a>给孤独居士施僧褥。<a id="a-Q6"></a>僧不受。<a id="a-Q7"></a>白佛。<a id="a-Q8"></a>佛言。<a id="a-Q9"></a>听受褥。<a id="a-QA"></a>居士白佛。<a id="a-QB"></a>愿听我缕文氍毹施僧。<a id="a-QC"></a>佛言。<a id="a-QD"></a>除作女像。<a id="a-QE"></a>余尽听。</p>
  <p id="aQF">给孤独居士。<a id="a-QG"></a>作五百独座漆画床并褥施僧。<a id="a-QH"></a>僧不受言。<a id="a-QI"></a>佛未听我等畜如是上好独坐床。<a id="a-QJ"></a>是事白佛。<a id="a-QK"></a>佛言。<a id="a-QL"></a>听受如是净上好独坐床。</p>
  <p id="aQM">佛在舍婆提。<a id="a-QN"></a>居士给孤独死。<a id="a-QO"></a>以是故。<a id="a-QP"></a>只陀槃那破坏无人治。<a id="a-QQ"></a>诸比丘是事白佛。<a id="a-QR"></a>佛言。<a id="a-QS"></a>应作羯磨。<a id="a-QT"></a>如七法衣法中说。<a id="a-QU"></a>佛在舍婆提。<a id="a-QV"></a>诸人亲里死。<a id="a-QW"></a>以白氎裹。<a id="a-QX"></a>弃着死人处。<a id="a-QY"></a>如是思惟。<a id="a-QZ"></a>是人死用是氎为持布施僧。<a id="a-Qa"></a>可得福德。<a id="a-Qb"></a>思惟竟。<a id="a-Qc"></a>即持白氎诣祇洹。<a id="a-Qd"></a>布施诸比丘。<a id="a-Qe"></a>诸比丘不受言。<a id="a-Qf"></a>佛未听我等受弃死人处衣物。<a id="a-Qg"></a>是事白佛佛言。<a id="a-Qh"></a>听受。</p>
  <p id="aQi">有一贫穷人死。<a id="a-Qj"></a>以衣裹弃死人处。<a id="a-Qk"></a>如是思惟是死人用是衣为当布施僧可。<a id="a-Ql"></a>得福德。<a id="a-Qm"></a>思惟竟即持诣祇洹。<a id="a-Qn"></a>布施诸比丘。<a id="a-Qo"></a>诸比丘不受言。<a id="a-Qp"></a>此衣无主。<a id="a-Qq"></a>当从谁受。<a id="a-Qr"></a>是事白佛。<a id="a-Qs"></a>佛言。<a id="a-Qt"></a>无余人法应受。<a id="a-Qu"></a>彼人亲里死。<a id="a-Qv"></a>如是思惟。<a id="a-Qw"></a>更用异衣裹。<a id="a-Qx"></a>异衣裹不净。<a id="a-Qy"></a>还从比丘索本衣。<a id="a-Qz"></a>裹送着弃死人处。<a id="a-R0"></a>诸亲里往到比丘所索本衣。<a id="a-R1"></a>诸比丘不与。<a id="a-R2"></a>是事白佛。<a id="a-R3"></a>佛言。<a id="a-R4"></a>应与。<a id="a-R5"></a>亲里裹死人。<a id="a-R6"></a>如是思惟。<a id="a-R7"></a>是衣不吉。<a id="a-R8"></a>裹二死人。<a id="a-R9"></a>谁当受者。<a id="a-RA"></a>并死人弃。<a id="a-RB"></a>弃竟还去。<a id="a-RC"></a>是衣即失。<a id="a-RD"></a>诸比丘还从彼人索。<a id="a-RE"></a>答言。<a id="a-RF"></a>已失。<a id="a-RG"></a>以是事白佛。<a id="a-RH"></a>佛言。<a id="a-RI"></a>出来软语索得好。<a id="a-RJ"></a>不得法应强索。</p>
  <p id="aRK">有一比丘。<a id="a-RL"></a>赊酤酒未偿便死。<a id="a-RM"></a>酒主从诸比丘责酒价。<a id="a-RN"></a>诸比丘答。<a id="a-RO"></a>此比丘在时何以不责。<a id="a-RP"></a>酒主言。<a id="a-RQ"></a>偿我酒价。<a id="a-RR"></a>不偿者出汝恶名声。<a id="a-RS"></a>释种沙门饮酒不肯偿价。<a id="a-RT"></a>诸比丘不知当云何。<a id="a-RU"></a>以是事白佛。<a id="a-RV"></a>佛言。<a id="a-RW"></a>是比丘有衣钵物应用偿。<a id="a-RX"></a>若主无物应取僧物与偿。<a id="a-RY"></a>何以故。<a id="a-RZ"></a>恐出诸比丘恶名声故。</p>
  <p id="aRa">佛在舍婆提。<a id="a-Rb"></a>舍婆提诸贾客欲发去。<a id="a-Rc"></a>是估客道中空泽畏处。<a id="a-Rd"></a>有极好精舍。<a id="a-Re"></a>估客入精舍中。<a id="a-Rf"></a>见诸比丘默然坐不眠不睡坐禅入深禅定。<a id="a-Rg"></a>是估客见诸比丘。<a id="a-Rh"></a>心生厚信清净。<a id="a-Ri"></a>语诸子弟。<a id="a-Rj"></a>汝看少多有饮食者取来。<a id="a-Rk"></a>布施是好比丘。<a id="a-Rl"></a>子弟答。<a id="a-Rm"></a>更无余食。<a id="a-Rn"></a>有少葡萄。<a id="a-Ro"></a>估客言。<a id="a-Rp"></a>随少多与。<a id="a-Rq"></a>若不布施无福德。<a id="a-Rr"></a>即以葡萄施诸比丘。<a id="a-Rs"></a>诸比丘各各分。<a id="a-Rt"></a>人得五枚。<a id="a-Ru"></a>诸比丘各各觅净人。<a id="a-Rv"></a>或得或不得。<a id="a-Rw"></a>不知当云何。<a id="a-Rx"></a>以是事白佛。<a id="a-Ry"></a>佛言。<a id="a-Rz"></a>都合诸葡萄一处火净。<a id="a-S0"></a>应食。</p>
  <p id="aS1">佛在阿罗毗国。<a id="a-S2"></a>诸上座比丘初夜坐禅。<a id="a-S3"></a>中夜各各还房宿。<a id="a-S4"></a>道中诸恶虫怖师子怖虎豹豺罴怖。<a id="a-S5"></a>以是事白佛。<a id="a-S6"></a>佛言。<a id="a-S7"></a>从今日听然炬行。<a id="a-S8"></a>末利夫人诣祇洹欲听法。<a id="a-S9"></a>诸比丘闇冥中说法。<a id="a-SA"></a>末利夫人言。<a id="a-SB"></a>大德然灯。<a id="a-SC"></a>诸比丘答。<a id="a-SD"></a>无苏油。<a id="a-SE"></a>夫人言。<a id="a-SF"></a>我当送。<a id="a-SG"></a>后日即送。<a id="a-SH"></a>诸比丘即然灯。<a id="a-SI"></a>着地不大明。<a id="a-SJ"></a>末利夫人即与灯树。<a id="a-SK"></a>诸比丘言。<a id="a-SL"></a>佛未听我等受灯树。<a id="a-SM"></a>诸比丘不知当云何。<a id="a-SN"></a>是事白佛。<a id="a-SO"></a>佛言。<a id="a-SP"></a>从今日听受灯树。</p>
  <p id="aSQ">佛在王舍城。<a id="a-SR"></a>六群比丘以不净脂。<a id="a-SS"></a>用师子虎豹豺罴脂涂脚已。<a id="a-ST"></a>到他象马牛羊驴厩中。<a id="a-SU"></a>是畜生等闻脂臭。<a id="a-SV"></a>皆拽顿羁靽惊走。<a id="a-SW"></a>诸人问。<a id="a-SX"></a>畜生何以惊走。<a id="a-SY"></a>六群比丘言。<a id="a-SZ"></a>我有大威德神力。<a id="a-Sa"></a>是故惊走。<a id="a-Sb"></a>诸居士嗔呵骂言。<a id="a-Sc"></a>沙门释子自称善好有德。<a id="a-Sd"></a>似如猎师。<a id="a-Se"></a>用恶兽脂涂脚。<a id="a-Sf"></a>使畜生惊怖散走。<a id="a-Sg"></a>而言。<a id="a-Sh"></a>我有大神力威德。<a id="a-Si"></a>诸比丘少欲知足。<a id="a-Sj"></a>闻是事心不喜。<a id="a-Sk"></a>是事白佛。<a id="a-Sl"></a>佛言。<a id="a-Sm"></a>从今日诸恶兽脂。<a id="a-Sn"></a>不应用涂脚。<a id="a-So"></a>若用得突吉罗罪。<a id="a-Sp"></a>佛在舍婆提。<a id="a-Sq"></a>波斯匿王诣祇洹欲听法。<a id="a-Sr"></a>其日布萨说戒。<a id="a-Ss"></a>诸比丘言。<a id="a-St"></a>大王。<a id="a-Su"></a>汝出。<a id="a-Sv"></a>我等欲作法事。<a id="a-Sw"></a>王言。<a id="a-Sx"></a>我欲听法事。<a id="a-Sy"></a>诸比丘言。<a id="a-Sz"></a>佛未听我等未受大戒人前说戒法事。<a id="a-T0"></a>是王必欲得听。<a id="a-T1"></a>诸比丘不知当云何。<a id="a-T2"></a>是事白佛。<a id="a-T3"></a>佛言。<a id="a-T4"></a>从今日听在波斯匿王等诸王前说戒。<a id="a-T5"></a>大臣兵吏遣去。<a id="a-T6"></a>时波斯匿王得心清净。</p>
  <p id="aT7">有一人。<a id="a-T8"></a>大有诸地布施诸比丘。<a id="a-T9"></a>诸比丘不受。<a id="a-TA"></a>以是事白佛。<a id="a-TB"></a>佛言。<a id="a-TC"></a>从今日听众僧受用。<a id="a-TD"></a>作园林别房房舍经行处受用。<a id="a-TE"></a>五比丘着五三肘衣。<a id="a-TF"></a>入聚落乞食。<a id="a-TG"></a>是衣曳地。<a id="a-TH"></a>脚蹑土污风吹露身。<a id="a-TI"></a>以是事白佛。<a id="a-TJ"></a>佛言。<a id="a-TK"></a>从今日听诸比丘受泥洹僧。<a id="a-TL"></a>着入聚落。<a id="a-TM"></a>泥洹僧。<a id="a-TN"></a>长四肘广二肘。<a id="a-TO"></a>阿罗毗国诸比丘。<a id="a-TP"></a>日日檐石土墼[鹿*瓦]甎泥土。<a id="a-TQ"></a>治佛塔精舍。<a id="a-TR"></a>衣不净垢污行乞食。<a id="a-TS"></a>诸居士嗔呵骂。<a id="a-TT"></a>沙门释子自言善好有德。<a id="a-TU"></a>诸外道婆罗门尚着净衣来乞食。<a id="a-TV"></a>是释子今著作垢衣来乞食。<a id="a-TW"></a>如作胡麻油人。<a id="a-TX"></a>如土作人。<a id="a-TY"></a>诸比丘以是事白佛。<a id="a-TZ"></a>佛言。<a id="a-Ta"></a>从今日若作时。<a id="a-Tb"></a>听着内小泥洹僧。</p>
  <p id="aTc">佛在迦毗罗卫国。<a id="a-Td"></a>诸贵释子出家。<a id="a-Te"></a>戏笑露胸行乞食。<a id="a-Tf"></a>婆罗门言。<a id="a-Tg"></a>诸释子自言。<a id="a-Th"></a>善好有德。<a id="a-Ti"></a>今戏笑露胸乞食。<a id="a-Tj"></a>使众人见。<a id="a-Tk"></a>以是事白佛。<a id="a-Tl"></a>佛言。<a id="a-Tm"></a>从今日听着僧祇枝用覆胸入聚落乞食。<a id="a-Tn"></a>诸比丘早起。<a id="a-To"></a>入聚落乞食。<a id="a-Tp"></a>得食着一面。<a id="a-Tq"></a>待时当食。<a id="a-Tr"></a>是时大风雨尘土入钵食中。<a id="a-Ts"></a>诸比丘心悔言。<a id="a-Tt"></a>是食更受。<a id="a-Tu"></a>日时到。<a id="a-Tv"></a>求净人不可得。<a id="a-Tw"></a>诸比丘不得净人日时欲过。<a id="a-Tx"></a>是事白佛。<a id="a-Ty"></a>佛言。<a id="a-Tz"></a>从今日听五尘不受应食。<a id="a-U0"></a>米尘谷尘水尘衣尘风尘。<a id="a-U1"></a>是为五尘。</p>
  <p id="aU2">憍萨罗国诸比丘。<a id="a-U3"></a>得甘蔗作分。<a id="a-U4"></a>诸上座得多无齿。<a id="a-U5"></a>中座下座及沙弥得少。<a id="a-U6"></a>齿利啖即尽。<a id="a-U7"></a>眼看上座欲更得。<a id="a-U8"></a>以是事白佛。<a id="a-U9"></a>佛言。<a id="a-UA"></a>从今日饮食时。<a id="a-UB"></a>应等分。</p>
  <p id="aUC">憍萨罗国众多比丘夏安居。<a id="a-UD"></a>诸居士等见众多比丘。<a id="a-UE"></a>便欲次第请食。<a id="a-UF"></a>若自减食分布施比丘。<a id="a-UG"></a>或半月食。<a id="a-UH"></a>或一月食。<a id="a-UI"></a>诸比丘受食竟。<a id="a-UJ"></a>自恣已夏后月。<a id="a-UK"></a>分衣物分食分竟。<a id="a-UL"></a>各各自出去。<a id="a-UM"></a>余比丘憍萨罗游行。<a id="a-UN"></a>欲至舍婆提到住处。<a id="a-UO"></a>非时大雨堕。<a id="a-UP"></a>诸比丘问。<a id="a-UQ"></a>是中有檀越能与食不。<a id="a-UR"></a>有比丘言无。<a id="a-US"></a>问有僧食。<a id="a-UT"></a>不答本有僧食。<a id="a-UU"></a>夏后月安居竟。<a id="a-UV"></a>分衣物分食分已。<a id="a-UW"></a>各自去。<a id="a-UX"></a>诸比丘少欲知足。<a id="a-UY"></a>闻是事心不喜。<a id="a-UZ"></a>呵责诸比丘言。<a id="a-Ua"></a>何以名比丘。<a id="a-Ub"></a>僧食物夏安居竟。<a id="a-Uc"></a>各自分去。<a id="a-Ud"></a>诸比丘种种因缘呵竟。<a id="a-Ue"></a>以是事白佛。<a id="a-Uf"></a>佛言。<a id="a-Ug"></a>从今日僧食不应分。<a id="a-Uh"></a>若分得突吉罗罪。<a id="a-Ui"></a>从今日听树下安居时。<a id="a-Uj"></a>若有好树让上座。<a id="a-Uk"></a>如树下露地亦如是。<a id="a-Ul"></a>有事应羯磨十四人。</p>
  <p id="aUm">佛在婆伽国。<a id="a-Un"></a>国中有贵人子。<a id="a-Uo"></a>名满提。<a id="a-Up"></a>请佛及僧明日于舍食。<a id="a-Uq"></a>佛及僧默然受请。<a id="a-Ur"></a>满提知佛受请。<a id="a-Us"></a>为佛作礼绕三匝还归。<a id="a-Ut"></a>是夜办种种饮食布坐处。<a id="a-Uu"></a>遣使白佛。<a id="a-Uv"></a>食具已办唯佛知时。<a id="a-Uw"></a>佛与比丘僧前后围绕俱入满提舍。<a id="a-Ux"></a>佛在僧中敷座处坐。<a id="a-Uy"></a>满提子弟。<a id="a-Uz"></a>不信佛法僧。<a id="a-V0"></a>皆是婆罗门。<a id="a-V1"></a>边国人下食时。<a id="a-V2"></a>不疾与少与不一心与。<a id="a-V3"></a>与时触比丘手。<a id="a-V4"></a>比丘语言。<a id="a-V5"></a>高举手莫触我手。<a id="a-V6"></a>子弟言。<a id="a-V7"></a>我非白癞。<a id="a-V8"></a>非旃陀罗。<a id="a-V9"></a>汝等何以恶我。<a id="a-VA"></a>诸比丘不知当云何。<a id="a-VB"></a>是事白佛。<a id="a-VC"></a>佛言。<a id="a-VD"></a>若不轻与得受。<a id="a-VE"></a>若轻故触手不应受。</p>
  <p id="aVF">憍萨罗国一住处。<a id="a-VG"></a>一比丘死。<a id="a-VH"></a>是死比丘。<a id="a-VI"></a>以衣钵物寄比丘尼精舍。<a id="a-VJ"></a>诸比丘言。<a id="a-VK"></a>我等应分。<a id="a-VL"></a>比丘尼言。<a id="a-VM"></a>我等应分。<a id="a-VN"></a>比丘不知云何。<a id="a-VO"></a>以是事白佛。<a id="a-VP"></a>佛言。<a id="a-VQ"></a>若比丘死前。<a id="a-VR"></a>寄比丘尼衣钵物。<a id="a-VS"></a>现前比丘僧应分。</p>
  <p id="aVT">憍萨罗国一住处。<a id="a-VU"></a>比丘尼死。<a id="a-VV"></a>是死比丘尼。<a id="a-VW"></a>以衣钵物寄比丘精舍。<a id="a-VX"></a>诸比丘尼言。<a id="a-VY"></a>我等应分。<a id="a-VZ"></a>比丘言。<a id="a-Va"></a>我等应分。<a id="a-Vb"></a>比丘尼不知云何。<a id="a-Vc"></a>以是事白佛。<a id="a-Vd"></a>佛言。<a id="a-Ve"></a>若比丘尼死前。<a id="a-Vf"></a>寄比丘衣钵物。<a id="a-Vg"></a>现前比丘尼僧应分。</p>
  <p id="aVh">佛在舍婆提。<a id="a-Vi"></a>释子跋难陀死。<a id="a-Vj"></a>衣钵直三十万两金。<a id="a-Vk"></a>憍萨罗国王波斯匿言。<a id="a-Vl"></a>是人无儿子故。<a id="a-Vm"></a>是物应属我。<a id="a-Vn"></a>佛遣使语波斯匿王言。<a id="a-Vo"></a>大王。<a id="a-Vp"></a>王赐城邑聚落人禀。<a id="a-Vq"></a>颇少多与跋难陀禀分不。<a id="a-Vr"></a>王言。<a id="a-Vs"></a>不与。<a id="a-Vt"></a>佛言。<a id="a-Vu"></a>谁力故令得生活。<a id="a-Vv"></a>是应分。<a id="a-Vw"></a>僧力故今应取。<a id="a-Vx"></a>王闻好教便止。<a id="a-Vy"></a>诸刹利辈言。<a id="a-Vz"></a>是比丘与我同姓同生。<a id="a-W0"></a>同是刹利种。<a id="a-W1"></a>是衣钵物应属我等。<a id="a-W2"></a>佛遣使语刹帝利言。<a id="a-W3"></a>汝等作国事大事官事。<a id="a-W4"></a>颇问跋难陀不。<a id="a-W5"></a>答不问。<a id="a-W6"></a>跋难陀不在时汝作官事。<a id="a-W7"></a>颇待跋难陀不。<a id="a-W8"></a>答言。<a id="a-W9"></a>不待。<a id="a-WA"></a>佛言。<a id="a-WB"></a>跋难陀共僧羯磨。<a id="a-WC"></a>跋难陀不在时僧不羯磨。<a id="a-WD"></a>是衣钵物应属僧。<a id="a-WE"></a>诸刹利闻是好教便止。<a id="a-WF"></a>诸亲族中表内外皆言。<a id="a-WG"></a>是跋难陀是我伯叔父舅外甥兄子。<a id="a-WH"></a>是衣钵物应属我等。<a id="a-WI"></a>佛遣使语言。<a id="a-WJ"></a>汝等嫁女娶妇会同取与钱财颇待跋难陀与分不。<a id="a-WK"></a>答言。<a id="a-WL"></a>不。<a id="a-WM"></a>佛言。<a id="a-WN"></a>诸与跋难陀衣食分者。<a id="a-WO"></a>应得是衣分。<a id="a-WP"></a>跋难陀僧与食故。<a id="a-WQ"></a>是衣钵物应属僧。<a id="a-WR"></a>诸亲族闻是好教便止。<a id="a-WS"></a>跋难陀衣钵物寄在余处。<a id="a-WT"></a>是跋难陀于余处死。<a id="a-WU"></a>寄物处诸比丘言。<a id="a-WV"></a>是衣钵物我等应分。<a id="a-WW"></a>死处诸比丘言。<a id="a-WX"></a>是衣钵物我等应分。<a id="a-WY"></a>以是事白佛。<a id="a-WZ"></a>佛言。<a id="a-Wa"></a>是诸衣钵物。<a id="a-Wb"></a>在界内现前僧应分。<a id="a-Wc"></a>跋难陀衣钵物。<a id="a-Wd"></a>处处出息与人。<a id="a-We"></a>应异处死。<a id="a-Wf"></a>异处人负其债。<a id="a-Wg"></a>死后负债处诸比丘言。<a id="a-Wh"></a>是物我等应分。<a id="a-Wi"></a>死处诸比丘言。<a id="a-Wj"></a>是物我等应分。<a id="a-Wk"></a>佛言。<a id="a-Wl"></a>负债处界内。<a id="a-Wm"></a>彼比丘应分。<a id="a-Wn"></a>跋难陀衣钵物。<a id="a-Wo"></a>保任出息余处死。<a id="a-Wp"></a>余处出息。<a id="a-Wq"></a>余处保任。<a id="a-Wr"></a>死处诸比丘言。<a id="a-Ws"></a>是衣钵物应属我等。<a id="a-Wt"></a>出息处诸比丘言。<a id="a-Wu"></a>是衣钵物应属我等。<a id="a-Wv"></a>保任处诸比丘言。<a id="a-Ww"></a>是衣钵物应属我等。<a id="a-Wx"></a>佛言。<a id="a-Wy"></a>保任处界内现前僧应分。<a id="a-Wz"></a>跋难陀衣钵出息质物。<a id="a-X0"></a>跋难陀异处死。<a id="a-X1"></a>质物复在异处。<a id="a-X2"></a>取钱人亦在异处。<a id="a-X3"></a>死处诸比丘言。<a id="a-X4"></a>是财物应属我等。<a id="a-X5"></a>质物处诸比丘言。<a id="a-X6"></a>是财物应属我等。<a id="a-X7"></a>取钱处诸比丘言。<a id="a-X8"></a>是财物应属我等。<a id="a-X9"></a>佛言。<a id="a-XA"></a>质物处界内现前比丘应分。<a id="a-XB"></a>跋难陀衣钵财物。<a id="a-XC"></a>与他作券出息。<a id="a-XD"></a>跋难陀异处死。<a id="a-XE"></a>取钱者在异处。<a id="a-XF"></a>作券人亦在异处。<a id="a-XG"></a>死处诸比丘言。<a id="a-XH"></a>是物应属我等。<a id="a-XI"></a>取钱处诸比丘言。<a id="a-XJ"></a>是物应属我等。<a id="a-XK"></a>有手执券处诸比丘言。<a id="a-XL"></a>是物应属我等。<a id="a-XM"></a>诸比丘不知当云何。<a id="a-XN"></a>以是事白佛。<a id="a-XO"></a>佛言。<a id="a-XP"></a>有手执券处界内现前比丘应分。<a id="a-XQ"></a>若手执券若质物。<a id="a-XR"></a>是二无异佛在舍婆提。<a id="a-XS"></a>牟罗破求那比丘死。<a id="a-XT"></a>是衣钵物。<a id="a-XU"></a>本寄长老阿难。<a id="a-XV"></a>牟罗破。<a id="a-XW"></a>求那在异处死。<a id="a-XX"></a>长老阿难在异处。<a id="a-XY"></a>所寄衣钵物在异处死。<a id="a-XZ"></a>处诸比丘言。<a id="a-Xa"></a>是衣钵物应属我等。<a id="a-Xb"></a>长老阿难所住处诸比丘言。<a id="a-Xc"></a>是衣钵物应属我等。<a id="a-Xd"></a>寄衣钵物处诸比丘言。<a id="a-Xe"></a>是衣钵物应属我等。<a id="a-Xf"></a>诸比丘不知当云何。<a id="a-Xg"></a>以是事白佛。<a id="a-Xh"></a>佛言。<a id="a-Xi"></a>阿难所在处界内现前比丘应分。</p>
 </body>
</html>