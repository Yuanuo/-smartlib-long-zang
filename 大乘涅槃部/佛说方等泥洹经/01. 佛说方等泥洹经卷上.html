<!doctype html>
<html id="z3IBTd9L9" data-ver="2262">
 <head>
  <meta charset="utf-8">
  <meta author="unknown">
  <meta library="龙藏">
  <meta catalog="大乘涅槃部">
  <meta period="东晋">
 </head>
 <body>
  <h1 id="a1">佛说方等泥洹经卷上</h1>
  <p id="a2">闻如是：<a id="a-3"></a>一时，<a id="a-4"></a>佛游于王舍鹞山，<a id="a-5"></a>从大众比丘，<a id="a-6"></a>比丘千二百五十。</p>
  <p id="a7">时摩竭王阿阇世，<a id="a-8"></a>与越祇不相得，<a id="a-9"></a>众臣议言：<a id="a-A"></a>“越祇自恃国富民众，<a id="a-B"></a>地沃野丰，<a id="a-C"></a>多出珍宝，<a id="a-D"></a>不首伏我，<a id="a-E"></a>当往攻伐。<a id="a-F"></a>”国贤大臣名曰雨舍，<a id="a-G"></a>梵志种也。<a id="a-H"></a>王命使行，<a id="a-I"></a>稽首佛足，<a id="a-J"></a>敬问消息，<a id="a-K"></a>兴居轻强，<a id="a-L"></a>气力游步，<a id="a-M"></a>德化日升。<a id="a-N"></a>言阿阇世与越祇有憾，<a id="a-O"></a>众臣之议，<a id="a-P"></a>欲往攻伐，<a id="a-Q"></a>愿闻众祐，<a id="a-R"></a>有以教之。</p>
  <p id="aS">大臣受命，<a id="a-T"></a>即严车五百乘、<a id="a-U"></a>骑二千、<a id="a-V"></a>步人二千，<a id="a-W"></a>行诣鹞山。<a id="a-X"></a>到小道口，<a id="a-Y"></a>下车步进，<a id="a-Z"></a>见佛欢喜，<a id="a-a"></a>貌色恭辞，<a id="a-b"></a>气重揖让毕长跪言：<a id="a-c"></a>“摩竭王阿阇世，<a id="a-d"></a>稽首佛足，<a id="a-e"></a>敬问消息，<a id="a-f"></a>兴居轻强，<a id="a-g"></a>气力游步，<a id="a-h"></a>德化日升。<a id="a-i"></a>”</p>
  <p id="aj">佛言：<a id="a-k"></a>“甚善！<a id="a-l"></a>王与国人及汝皆安不？<a id="a-m"></a>”</p>
  <p id="an">雨舍白言：<a id="a-o"></a>“王与越祇有憾。<a id="a-p"></a>众臣之议，<a id="a-q"></a>以彼自恃国富民众，<a id="a-r"></a>地沃野丰，<a id="a-s"></a>多出珍宝，<a id="a-t"></a>不首伏我，<a id="a-u"></a>欲往伐之。<a id="a-v"></a>愿闻佛教。<a id="a-w"></a>”</p>
  <p id="ax">佛报大臣：<a id="a-y"></a>“昔吾一时曾游越祇止躁神舍，<a id="a-z"></a>见其国人皆多谨敕。<a id="a-10"></a>我时为说治国七法不危之道，<a id="a-11"></a>其能行者，<a id="a-12"></a>日当兴盛，<a id="a-13"></a>未之衰也。<a id="a-14"></a>”即叉手言：<a id="a-15"></a>“愿闻七法，<a id="a-16"></a>盖何施行？<a id="a-17"></a>”</p>
  <p id="a18">佛言：<a id="a-19"></a>“谛听。<a id="a-1A"></a>”对曰：<a id="a-1B"></a>“受教。<a id="a-1C"></a>”</p>
  <p id="a1D">时贤者阿难住后扇佛，<a id="a-1E"></a>佛言：<a id="a-1F"></a>“阿难，<a id="a-1G"></a>汝宁不闻越祇国人数相聚会，<a id="a-1H"></a>讲论政事，<a id="a-1I"></a>修备自守？<a id="a-1J"></a>”对曰：<a id="a-1K"></a>“闻其数相聚会，<a id="a-1L"></a>讲论政事，<a id="a-1M"></a>修备自守。<a id="a-1N"></a>”</p>
  <p id="a1O">佛言：<a id="a-1P"></a>“如是，<a id="a-1Q"></a>彼为不衰。<a id="a-1R"></a>汝闻越祇君臣常和，<a id="a-1S"></a>所任忠良，<a id="a-1T"></a>转相承用？<a id="a-1U"></a>”对曰：<a id="a-1V"></a>“闻其君臣常和，<a id="a-1W"></a>所任忠良，<a id="a-1X"></a>转相承用。<a id="a-1Y"></a>”</p>
  <p id="a1Z">“汝闻越祇奉法相率，<a id="a-1a"></a>无取无愿，<a id="a-1b"></a>不敢有过？<a id="a-1c"></a>”对曰：<a id="a-1d"></a>“闻其奉法相率，<a id="a-1e"></a>无取无愿，<a id="a-1f"></a>不敢有过。<a id="a-1g"></a>”</p>
  <p id="a1h">“汝闻越祇礼化谨敬，<a id="a-1i"></a>男女有别，<a id="a-1j"></a>长幼相事？<a id="a-1k"></a>”对曰：<a id="a-1l"></a>“闻其礼化谨敬，<a id="a-1m"></a>男女有别，<a id="a-1n"></a>长幼相事。<a id="a-1o"></a>”</p>
  <p id="a1p">“汝闻越祇孝于父母，<a id="a-1q"></a>逊悌师长，<a id="a-1r"></a>受识教诲？<a id="a-1s"></a>”对曰：<a id="a-1t"></a>“闻其孝于父母，<a id="a-1u"></a>逊悌师长，<a id="a-1v"></a>受识教诲。<a id="a-1w"></a>”</p>
  <p id="a1x">“汝闻越祇承天则地，<a id="a-1y"></a>敬畏鬼神，<a id="a-1z"></a>敬顺四时？<a id="a-20"></a>”对曰：<a id="a-21"></a>“闻其承天则地，<a id="a-22"></a>敬畏鬼神，<a id="a-23"></a>敬顺四时。<a id="a-24"></a>”</p>
  <p id="a25">“汝闻越祇尊奉道德，<a id="a-26"></a>国有沙门应真及四方来者，<a id="a-27"></a>供养衣食、<a id="a-28"></a>卧床、<a id="a-29"></a>疾药？<a id="a-2A"></a>”对曰：<a id="a-2B"></a>“闻其尊奉道德，<a id="a-2C"></a>国有沙门应真及四方来者，<a id="a-2D"></a>供养衣食、<a id="a-2E"></a>卧床、<a id="a-2F"></a>疾药。<a id="a-2G"></a>”</p>
  <p id="a2H">佛言：<a id="a-2I"></a>“夫有国者，<a id="a-2J"></a>行此七法，<a id="a-2K"></a>难可得危。<a id="a-2L"></a>”雨舍对曰：<a id="a-2M"></a>“使越祇人持一者，<a id="a-2N"></a>尚不可攻，<a id="a-2O"></a>何况有七！<a id="a-2P"></a>国事多故，<a id="a-2Q"></a>当还。<a id="a-2R"></a>”请辞。</p>
  <p id="a2S">佛言：<a id="a-2T"></a>“可置知是时。<a id="a-2U"></a>”即从座起，<a id="a-2V"></a>礼佛而去。</p>
  <p id="a2W">是时，<a id="a-2X"></a>佛敕贤者阿难，<a id="a-2Y"></a>请鹞山中诸倚行比丘，<a id="a-2Z"></a>令会讲堂。<a id="a-2a"></a>即请悉会，<a id="a-2b"></a>稽首毕，<a id="a-2c"></a>一面坐，<a id="a-2d"></a>佛告诸比丘：<a id="a-2e"></a>“听我所言，<a id="a-2f"></a>善念行之。<a id="a-2g"></a>”皆曰：<a id="a-2h"></a>“受教。<a id="a-2i"></a>”</p>
  <p id="a2j">佛言：<a id="a-2k"></a>“比丘有七教，<a id="a-2l"></a>则法不衰。<a id="a-2m"></a>何等七教？<a id="a-2n"></a>一当数会，<a id="a-2o"></a>讲诵经道，<a id="a-2p"></a>无有懈怠；<a id="a-2q"></a>二当和顺，<a id="a-2r"></a>忠正相教，<a id="a-2s"></a>转相承用；<a id="a-2t"></a>三当无取，<a id="a-2u"></a>无愿于他，<a id="a-2v"></a>唯乐山泽；<a id="a-2w"></a>四当绝淫，<a id="a-2x"></a>长幼先后，<a id="a-2y"></a>相事以礼；<a id="a-2z"></a>五当慈孝，<a id="a-30"></a>承事师长，<a id="a-31"></a>受识教诲；<a id="a-32"></a>六当奉法，<a id="a-33"></a>敬畏经戒，<a id="a-34"></a>以修梵行；<a id="a-35"></a>七当遵道，<a id="a-36"></a>供养圣众，<a id="a-37"></a>开解童蒙，<a id="a-38"></a>来学者受给施衣食、<a id="a-39"></a>卧床、<a id="a-3A"></a>疾药。<a id="a-3B"></a>如是七法，<a id="a-3C"></a>可得久住。</p>
  <p id="a3D">“又比丘有七守，<a id="a-3E"></a>则法不衰，<a id="a-3F"></a>当善念行：<a id="a-3G"></a>一守清净，<a id="a-3H"></a>不乐有为；<a id="a-3I"></a>二守无欲，<a id="a-3J"></a>不贪利养；<a id="a-3K"></a>三守忍辱，<a id="a-3L"></a>无所诤讼；<a id="a-3M"></a>四守空行，<a id="a-3N"></a>不入众聚；<a id="a-3O"></a>五守法意，<a id="a-3P"></a>不起众想；<a id="a-3Q"></a>六守一心，<a id="a-3R"></a>坐禅定意；<a id="a-3S"></a>七守约损，<a id="a-3T"></a>衣食粗疏，<a id="a-3U"></a>草蓐为床。<a id="a-3V"></a>如是七法，<a id="a-3W"></a>可得久住。</p>
  <p id="a3X">“又比丘有七敬，<a id="a-3Y"></a>则法不衰，<a id="a-3Z"></a>当善念行：<a id="a-3a"></a>一为敬佛，<a id="a-3b"></a>善心礼事，<a id="a-3c"></a>无他倚行；<a id="a-3d"></a>二为敬法，<a id="a-3e"></a>志在道意，<a id="a-3f"></a>无他倚行；<a id="a-3g"></a>三为敬众，<a id="a-3h"></a>依受教令，<a id="a-3i"></a>无他倚行；<a id="a-3j"></a>四为敬学，<a id="a-3k"></a>事持戒者，<a id="a-3l"></a>无他倚行；<a id="a-3m"></a>五为敬闻，<a id="a-3n"></a>事讲授者，<a id="a-3o"></a>无他倚行；<a id="a-3p"></a>六为敬净无欲，<a id="a-3q"></a>无他倚行；<a id="a-3r"></a>七为敬定，<a id="a-3s"></a>事坐禅寂，<a id="a-3t"></a>无他倚行。<a id="a-3u"></a>如是七法，<a id="a-3v"></a>可得久住。</p>
  <p id="a3w">“又比丘有七财，<a id="a-3x"></a>则法不衰，<a id="a-3y"></a>当善念行：<a id="a-3z"></a>一当有信，<a id="a-40"></a>见正喜乐；<a id="a-41"></a>二当有戒，<a id="a-42"></a>慎护不犯；<a id="a-43"></a>三当有惭，<a id="a-44"></a>改过自悔；<a id="a-45"></a>四当有愧，<a id="a-46"></a>顺所言行；<a id="a-47"></a>五当多闻，<a id="a-48"></a>讽诵无厌；<a id="a-49"></a>六当智慧，<a id="a-4A"></a>深行微妙；<a id="a-4B"></a>七当法施，<a id="a-4C"></a>勿望礼赂。<a id="a-4D"></a>如是七法，<a id="a-4E"></a>可得久住。</p>
  <p id="a4F">“又比丘有七觉意，<a id="a-4G"></a>则法不衰，<a id="a-4H"></a>当善念行：<a id="a-4I"></a>一志念觉，<a id="a-4J"></a>倚净无淫，<a id="a-4K"></a>寂分散意；<a id="a-4L"></a>二法解觉，<a id="a-4M"></a>倚净无淫，<a id="a-4N"></a>舍分散意；<a id="a-4O"></a>三精进觉，<a id="a-4P"></a>倚净无淫，<a id="a-4Q"></a>舍分散意；<a id="a-4R"></a>四爱喜觉，<a id="a-4S"></a>倚净无淫，<a id="a-4T"></a>舍分散意；<a id="a-4U"></a>五一向觉，<a id="a-4V"></a>倚净无淫，<a id="a-4W"></a>舍分散意；<a id="a-4X"></a>六惟定觉，<a id="a-4Y"></a>倚净无淫，<a id="a-4Z"></a>舍分散意；<a id="a-4a"></a>七行护觉，<a id="a-4b"></a>倚净无淫，<a id="a-4c"></a>舍分散意。<a id="a-4d"></a>如是七法，<a id="a-4e"></a>可得久住。</p>
  <p id="a4f">“又比丘有七知，<a id="a-4g"></a>则法不衰，<a id="a-4h"></a>当善念行：<a id="a-4i"></a>一当知法，<a id="a-4j"></a>佛十二部经，<a id="a-4k"></a>谛受诵论；<a id="a-4l"></a>二当知议，<a id="a-4m"></a>求诸法慧，<a id="a-4n"></a>博解其要；<a id="a-4o"></a>三当知时，<a id="a-4p"></a>可诵、<a id="a-4q"></a>可步、<a id="a-4r"></a>可禅、<a id="a-4s"></a>可卧，<a id="a-4t"></a>无失时宜；<a id="a-4u"></a>四当自知，<a id="a-4v"></a>所入法行，<a id="a-4w"></a>多少深浅，<a id="a-4x"></a>熟与初始，<a id="a-4y"></a>志当日胜；<a id="a-4z"></a>五当知节，<a id="a-50"></a>勿贪美妙，<a id="a-51"></a>适身节食，<a id="a-52"></a>无以自病；<a id="a-53"></a>六当知众，<a id="a-54"></a>入比丘众，<a id="a-55"></a>梵志、<a id="a-56"></a>圣人、<a id="a-57"></a>君子及士民众，<a id="a-58"></a>分别知可敬、<a id="a-59"></a>可住、<a id="a-5A"></a>可坐、<a id="a-5B"></a>可默、<a id="a-5C"></a>可语；<a id="a-5D"></a>七当知人，<a id="a-5E"></a>观其所好，<a id="a-5F"></a>察其志能，<a id="a-5G"></a>随意劝导，<a id="a-5H"></a>令知圣化。<a id="a-5I"></a>如是七法，<a id="a-5J"></a>可得久住。</p>
  <p id="a5K">“又比丘有七惟，<a id="a-5L"></a>则法不衰，<a id="a-5M"></a>当善念行：<a id="a-5N"></a>一惟经道，<a id="a-5O"></a>当如人念父母，<a id="a-5P"></a>父母生子，<a id="a-5Q"></a>思极一世，<a id="a-5R"></a>惟法活人，<a id="a-5S"></a>无数世度人生死；<a id="a-5T"></a>二惟人生无不有苦，<a id="a-5U"></a>忧念妻之家属所有，<a id="a-5V"></a>死各离散不知所堕，<a id="a-5W"></a>若身有罪，<a id="a-5X"></a>亲不能解，<a id="a-5Y"></a>知此非常，<a id="a-5Z"></a>当念行道；<a id="a-5a"></a>三惟精进，<a id="a-5b"></a>端身口意，<a id="a-5c"></a>取道不难；<a id="a-5d"></a>四惟谦虚，<a id="a-5e"></a>无自憍大，<a id="a-5f"></a>承事明哲，<a id="a-5g"></a>矜诲未闻，<a id="a-5h"></a>愍伤教之；<a id="a-5i"></a>五惟降意，<a id="a-5j"></a>不驰六情，<a id="a-5k"></a>抑淫怒痴态，<a id="a-5l"></a>无有邪行；<a id="a-5m"></a>六惟躯中，<a id="a-5n"></a>但盛臭秽，<a id="a-5o"></a>风寒热血，<a id="a-5p"></a>无可贪者；<a id="a-5q"></a>七惟自观形如粪土，<a id="a-5r"></a>日当念死，<a id="a-5s"></a>天地开辟生民以来无不死者，<a id="a-5t"></a>世间如梦，<a id="a-5u"></a>所见欢爱不知为化，<a id="a-5v"></a>悟乃觉空，<a id="a-5w"></a>当知是幻，<a id="a-5x"></a>勿以目欺。<a id="a-5y"></a>如是七法，<a id="a-5z"></a>可得久住。</p>
  <p id="a60">“又比丘复有六重法，<a id="a-61"></a>当善念行，<a id="a-62"></a>可得久住：<a id="a-63"></a>一为修身，<a id="a-64"></a>以起慈心，<a id="a-65"></a>依圣旬通诸清净者行此重任，<a id="a-66"></a>和一爱敬施于同学，<a id="a-67"></a>无取无诤，<a id="a-68"></a>勉共守行行；<a id="a-69"></a>二为修口，<a id="a-6A"></a>善行以起慈心；<a id="a-6B"></a>三为修意，<a id="a-6C"></a>善行以起慈心；<a id="a-6D"></a>四为所见法际，<a id="a-6E"></a>若得衣食、<a id="a-6F"></a>应器余物，<a id="a-6G"></a>终不爱藏；<a id="a-6H"></a>五为持戒不犯，<a id="a-6I"></a>不以摸质，<a id="a-6J"></a>能用劝人；<a id="a-6K"></a>六为若从正见得出正要，<a id="a-6L"></a>受道苦尽度知见了，<a id="a-6M"></a>行此重任，<a id="a-6N"></a>皆以圣旬通清净用和爱敬施于同道，<a id="a-6O"></a>无取无诤，<a id="a-6P"></a>转相建立，<a id="a-6Q"></a>共守道行。</p>
  <p id="a6R">“又复比丘，<a id="a-6S"></a>当为愍伤，<a id="a-6T"></a>一切蠕动，<a id="a-6U"></a>至于虮虱，<a id="a-6V"></a>必加慈心。<a id="a-6W"></a>人之死亡，<a id="a-6X"></a>当为悲哀。<a id="a-6Y"></a>彼得为人，<a id="a-6Z"></a>如不闻道，<a id="a-6a"></a>家室啼哭，<a id="a-6b"></a>亦不知死，<a id="a-6c"></a>魂神所趣。<a id="a-6d"></a>唯得道者，<a id="a-6e"></a>能知之耳。<a id="a-6f"></a>佛为是故敷陈经法，<a id="a-6g"></a>经不可不学，<a id="a-6h"></a>道不可不行。<a id="a-6i"></a>天下多道，<a id="a-6j"></a>王道为大；<a id="a-6k"></a>佛道如是，<a id="a-6l"></a>最为其上。<a id="a-6m"></a>譬数十人，<a id="a-6n"></a>俱共射准，<a id="a-6o"></a>有前中者，<a id="a-6p"></a>有后中者，<a id="a-6q"></a>要射不止，<a id="a-6r"></a>必复中准。<a id="a-6s"></a>又如天下众流不息皆归于海。<a id="a-6t"></a>比丘如此，<a id="a-6u"></a>行道不止，<a id="a-6v"></a>会得解脱。<a id="a-6w"></a>如佛法教，<a id="a-6x"></a>转相承用，<a id="a-6y"></a>讽咏佛语，<a id="a-6z"></a>常用时诲。<a id="a-70"></a>四辈弟子，<a id="a-71"></a>展转相教，<a id="a-72"></a>如是佛经，<a id="a-73"></a>可得久住。<a id="a-74"></a>”</p>
  <p id="a75">彼时佛请贤者阿难，<a id="a-76"></a>俱之巴连弗邑，<a id="a-77"></a>即受教行。<a id="a-78"></a>佛摄衣钵，<a id="a-79"></a>历王舍城，<a id="a-7A"></a>去行半道所，<a id="a-7B"></a>顿止王园。<a id="a-7C"></a>佛告诸比丘：<a id="a-7D"></a>“皆听！<a id="a-7E"></a>其为道者，<a id="a-7F"></a>当知四谛。<a id="a-7G"></a>凡人不知，<a id="a-7H"></a>故走长塗，<a id="a-7I"></a>宛转生死，<a id="a-7J"></a>无休止时。<a id="a-7K"></a>吾是以启汝意。<a id="a-7L"></a>何等四？<a id="a-7M"></a>一曰知苦苦，<a id="a-7N"></a>是谓真谛；<a id="a-7O"></a>二曰苦由习生，<a id="a-7P"></a>是谓真谛；<a id="a-7Q"></a>三曰苦习尽灭，<a id="a-7R"></a>是谓真谛；<a id="a-7S"></a>四曰苦习尽受道，<a id="a-7T"></a>是谓真谛。<a id="a-7U"></a>于苦不慧不知，<a id="a-7V"></a>故走长塗，<a id="a-7W"></a>生死不休，<a id="a-7X"></a>当以知此苦谛。<a id="a-7Y"></a>苦者，<a id="a-7Z"></a>谓生苦、<a id="a-7a"></a>老苦、<a id="a-7b"></a>病苦、<a id="a-7c"></a>死苦、<a id="a-7d"></a>忧悲恼苦、<a id="a-7e"></a>爱别离苦、<a id="a-7f"></a>所求不得苦，<a id="a-7g"></a>以要言之，<a id="a-7h"></a>五盛阴苦。<a id="a-7i"></a>已觉斯苦，<a id="a-7j"></a>能断爱习，<a id="a-7k"></a>是谓得眼，<a id="a-7l"></a>为极是生，<a id="a-7m"></a>后不复有苦。<a id="a-7n"></a>犹习者，<a id="a-7o"></a>从爱苦习都尽，<a id="a-7p"></a>受道之谛，<a id="a-7q"></a>得眼见证，<a id="a-7r"></a>为尽是生，<a id="a-7s"></a>后不复有。<a id="a-7t"></a>已见真谛，<a id="a-7u"></a>得道眼者，<a id="a-7v"></a>无复生死，<a id="a-7w"></a>长塗永绝。</p>
  <p id="a7x">“如是比丘，<a id="a-7y"></a>又当复知，<a id="a-7z"></a>道得八行。<a id="a-80"></a>何等八？<a id="a-81"></a>一以专心受佛经法；<a id="a-82"></a>二弃爱欲，<a id="a-83"></a>与世无诤；<a id="a-84"></a>三终不为杀盗淫行；<a id="a-85"></a>四不欺谗、<a id="a-86"></a>佞饰、<a id="a-87"></a>恶骂；<a id="a-88"></a>五不嫉妒、<a id="a-89"></a>贪餮、<a id="a-8A"></a>不信；<a id="a-8B"></a>六念非常、<a id="a-8C"></a>苦、<a id="a-8D"></a>空、<a id="a-8E"></a>非身；<a id="a-8F"></a>七观形中臭秽不净；<a id="a-8G"></a>八不贪身，<a id="a-8H"></a>知当归土。<a id="a-8I"></a>诸往古佛，<a id="a-8J"></a>皆见此四谛。<a id="a-8K"></a>诸当来佛，<a id="a-8L"></a>亦见此四谛。<a id="a-8M"></a>其有贪慕家居恩爱及乐世间荣名之寿者，<a id="a-8N"></a>终不得是度世之道。<a id="a-8O"></a>道从心生，<a id="a-8P"></a>心净者乃得道。<a id="a-8Q"></a>其次心端，<a id="a-8R"></a>不犯五戒，<a id="a-8S"></a>可得上天。<a id="a-8T"></a>其次信道，<a id="a-8U"></a>好学经法，<a id="a-8V"></a>后可得作人。<a id="a-8W"></a>若都欲断绝地狱、<a id="a-8X"></a>畜生、<a id="a-8Y"></a>饿鬼道者，<a id="a-8Z"></a>当以一心奉行经戒。<a id="a-8a"></a>今佛为天下解脱生死，<a id="a-8b"></a>开现正道，<a id="a-8c"></a>其欲学者，<a id="a-8d"></a>当谛思惟。<a id="a-8e"></a>”</p>
  <p id="a8f">佛与贤者阿难，<a id="a-8g"></a>前到巴连弗，<a id="a-8h"></a>止城外神树下。<a id="a-8i"></a>诸梵志、<a id="a-8j"></a>居士，<a id="a-8k"></a>闻佛从诸弟子来，<a id="a-8l"></a>皆出城外，<a id="a-8m"></a>欲觐见供养佛。<a id="a-8n"></a>有持席荐，<a id="a-8o"></a>有持毾[登+毛]，<a id="a-8p"></a>有持水浆及锭灯者，<a id="a-8q"></a>行诣佛所，<a id="a-8r"></a>稽首毕，<a id="a-8s"></a>一面坐。<a id="a-8t"></a>佛告诸梵志、<a id="a-8u"></a>居士：<a id="a-8v"></a>“人在世间，<a id="a-8w"></a>好贪欲恣意者，<a id="a-8x"></a>有五消耗：<a id="a-8y"></a>一自放恣，<a id="a-8z"></a>财产日减；<a id="a-90"></a>二自放恣，<a id="a-91"></a>危身失道；<a id="a-92"></a>三自放恣，<a id="a-93"></a>众人不敬，<a id="a-94"></a>死时有悔；<a id="a-95"></a>四自放恣，<a id="a-96"></a>丑名恶声，<a id="a-97"></a>周闻天下；<a id="a-98"></a>五自放恣，<a id="a-99"></a>身死魂神堕三恶道。<a id="a-9A"></a>人能降心不放恣者，<a id="a-9B"></a>有五丰德：<a id="a-9C"></a>一自检摄，<a id="a-9D"></a>财产日增；<a id="a-9E"></a>二自检摄，<a id="a-9F"></a>得近道意；<a id="a-9G"></a>三自检摄，<a id="a-9H"></a>众人所敬，<a id="a-9I"></a>至死无悔；<a id="a-9J"></a>四自检摄，<a id="a-9K"></a>好名善誉，<a id="a-9L"></a>周闻天下；<a id="a-9M"></a>五自检摄，<a id="a-9N"></a>身死神生天上福地。<a id="a-9O"></a>人不自恣，<a id="a-9P"></a>有此五善，<a id="a-9Q"></a>宜思念之。<a id="a-9R"></a>”佛为众人，<a id="a-9S"></a>说法正化若干要语，<a id="a-9T"></a>无不欢喜，<a id="a-9U"></a>皆前稽首佛足，<a id="a-9V"></a>绕三匝而去。</p>
  <p id="a9W">于是佛起，<a id="a-9X"></a>到阿卫聚坐一树下，<a id="a-9Y"></a>持神心道眼见上诸天，<a id="a-9Z"></a>使贤神守护此地。<a id="a-9a"></a>贤者阿难，<a id="a-9b"></a>从宴坐起，<a id="a-9c"></a>稽首毕，<a id="a-9d"></a>一面住。<a id="a-9e"></a>佛问阿难：<a id="a-9f"></a>“谁图此巴连弗起城郭者？<a id="a-9g"></a>”对曰：<a id="a-9h"></a>“是摩竭大臣雨舍所建，<a id="a-9i"></a>所其欲以遏绝越祇。<a id="a-9j"></a>”</p>
  <p id="a9k">佛言：<a id="a-9l"></a>“善哉！<a id="a-9m"></a>善哉！<a id="a-9n"></a>雨舍之贤，<a id="a-9o"></a>乃知图此。<a id="a-9p"></a>吾见忉利诸神妙天共持此地。<a id="a-9q"></a>其有土地为天神所护，<a id="a-9r"></a>必安且贵。<a id="a-9s"></a>又此地者，<a id="a-9t"></a>近天之中。<a id="a-9u"></a>主此地神，<a id="a-9v"></a>名曰人意。<a id="a-9w"></a>人意所护，<a id="a-9x"></a>其国久而益胜，<a id="a-9y"></a>必多圣贤、<a id="a-9z"></a>仁智、<a id="a-A0"></a>豪俊，<a id="a-A1"></a>余国弗及，<a id="a-A2"></a>亦莫能坏。<a id="a-A3"></a>此城久久，<a id="a-A4"></a>如欲坏时，<a id="a-A5"></a>当以三事：<a id="a-A6"></a>一者、<a id="a-A7"></a>大火，<a id="a-A8"></a>二者、<a id="a-A9"></a>大水，<a id="a-AA"></a>三者、<a id="a-AB"></a>中人与外人谋，<a id="a-AC"></a>乃坏此城。<a id="a-AD"></a>”</p>
  <p id="aAE">雨舍闻佛与众弟子俱游到此，<a id="a-AF"></a>即乘王威严车五百乘，<a id="a-AG"></a>出城欲觐见供养佛。<a id="a-AH"></a>到即下车，<a id="a-AI"></a>步入园门，<a id="a-AJ"></a>见佛欢喜，<a id="a-AK"></a>貌色恭辞，<a id="a-AL"></a>气重揖让毕，<a id="a-AM"></a>一面坐。<a id="a-AN"></a>佛为说法正化若干要语，<a id="a-AO"></a>雨舍欢喜，<a id="a-AP"></a>乃避座言：<a id="a-AQ"></a>“欲设微食，<a id="a-AR"></a>愿与圣众俱屈威神。<a id="a-AS"></a>”佛以默如可之。<a id="a-AT"></a>即起稽首，<a id="a-AU"></a>绕佛三匝而归。<a id="a-AV"></a>大臣归乃通夜，<a id="a-AW"></a>具作好食，<a id="a-AX"></a>严室内施床座。<a id="a-AY"></a>早行白佛：<a id="a-AZ"></a>“食具已办，<a id="a-Aa"></a>唯圣知时。<a id="a-Ab"></a>”佛即摄衣持钵，<a id="a-Ac"></a>与众弟子俱到其舍，<a id="a-Ad"></a>就高座于众前坐。</p>
  <p id="aAe">雨舍手自斟酌腆美，<a id="a-Af"></a>奉钵致浆，<a id="a-Ag"></a>行澡水毕，<a id="a-Ah"></a>住白佛言：<a id="a-Ai"></a>“已所施福，<a id="a-Aj"></a>愿佛咒愿：<a id="a-Ak"></a>此国土民，<a id="a-Al"></a>一切天人，<a id="a-Am"></a>使长得安。<a id="a-An"></a>”</p>
  <p id="aAo">佛咒愿言：<a id="a-Ap"></a>“佛助尔喜，<a id="a-Aq"></a>为天人供养，<a id="a-Ar"></a>土民作导。<a id="a-As"></a>饭佛、<a id="a-At"></a>比丘僧，<a id="a-Au"></a>称誉正法，<a id="a-Av"></a>受道慧语，<a id="a-Aw"></a>奉行经戒，<a id="a-Ax"></a>都咒愿此。<a id="a-Ay"></a>可敬知敬，<a id="a-Az"></a>可事知事，<a id="a-B0"></a>博施兼爱，<a id="a-B1"></a>有慈哀心，<a id="a-B2"></a>使汝一切常获福利，<a id="a-B3"></a>得见正道。<a id="a-B4"></a>”大臣欢喜。</p>
  <p id="aB5">佛复言：<a id="a-B6"></a>“汝于今世，<a id="a-B7"></a>虽有官事，<a id="a-B8"></a>缘由此福，<a id="a-B9"></a>后必解脱。<a id="a-BA"></a>若人得饭佛及真贤持戒者，<a id="a-BB"></a>沙门咒愿，<a id="a-BC"></a>终不徒弃。<a id="a-BD"></a>又当以知，<a id="a-BE"></a>若欲在官及居位者，<a id="a-BF"></a>不可有贪心，<a id="a-BG"></a>不可侈心，<a id="a-BH"></a>不可憍心，<a id="a-BI"></a>不可虐心，<a id="a-BJ"></a>不可快心。<a id="a-BK"></a>去此五者，<a id="a-BL"></a>后无咎悔，<a id="a-BM"></a>死得上天，<a id="a-BN"></a>除恶道罪。<a id="a-BO"></a>”</p>
  <p id="aBP">佛说已从坐起，<a id="a-BQ"></a>出东城门。<a id="a-BR"></a>雨舍追侍曰：<a id="a-BS"></a>“当名此门为瞿昙门。<a id="a-BT"></a>”佛度津渚，<a id="a-BU"></a>又追名之，<a id="a-BV"></a>为瞿昙津。</p>
  <p id="aBW">是时人民，<a id="a-BX"></a>有乘舫舟渡者，<a id="a-BY"></a>有乘小船，<a id="a-BZ"></a>或乘竹箄及木桴渡，<a id="a-Ba"></a>渡者甚众。<a id="a-Bb"></a>佛坐定意自思：<a id="a-Bc"></a>“往昔未作佛时，<a id="a-Bd"></a>身所更来，<a id="a-Be"></a>乘此桴舡，<a id="a-Bf"></a>不可复数。<a id="a-Bg"></a>今以解脱，<a id="a-Bh"></a>不复乘此，<a id="a-Bi"></a>亦使我诸弟子得离是。<a id="a-Bj"></a>”佛从定觉，<a id="a-Bk"></a>自说颂曰：</p>
  <p id="aBl">“佛为海船师，<a id="a-Bm"></a> 法桥渡河津，</p>
  <p id="aBn">大乘道之典，<a id="a-Bo"></a> 一切渡天人。</p>
  <p id="aBp">亦为自解脱，<a id="a-Bq"></a> 度岸得升仙，</p>
  <p id="aBr">都使诸弟子，<a id="a-Bs"></a> 缚解致泥洹。<a id="a-Bt"></a>”</p>
  <p id="aBu">彼时，<a id="a-Bv"></a>佛请贤者阿难俱之拘利邑，<a id="a-Bw"></a>受教皆行，<a id="a-Bx"></a>到坐树下。<a id="a-By"></a>佛告诸比丘：<a id="a-Bz"></a>“皆听当持净戒，<a id="a-C0"></a>当思定意，<a id="a-C1"></a>当解慧行。<a id="a-C2"></a>此三者，<a id="a-C3"></a>禅誉既丰，<a id="a-C4"></a>又得离于淫怒痴垢，<a id="a-C5"></a>是谓正度欲疾。<a id="a-C6"></a>望此当力自解，<a id="a-C7"></a>用尽是生，<a id="a-C8"></a>入清净行。<a id="a-C9"></a>务如应作，<a id="a-CA"></a>而知一心，<a id="a-CB"></a>以善其性，<a id="a-CC"></a>与世无净。<a id="a-CD"></a>已知世事，<a id="a-CE"></a>宜自忧身，<a id="a-CF"></a>静居内思，<a id="a-CG"></a>意志即明，<a id="a-CH"></a>三垢已除，<a id="a-CI"></a>便自得道，<a id="a-CJ"></a>心不复走，<a id="a-CK"></a>亦无所著。<a id="a-CL"></a>譬如国王为万姓主，<a id="a-CM"></a>比丘自思惟能万端皆心为主。<a id="a-CN"></a>”</p>
  <p id="aCO">佛与阿难俱，<a id="a-CP"></a>到喜豫邑，<a id="a-CQ"></a>止河水边揵祇树下。<a id="a-CR"></a>诸弟子且入城，<a id="a-CS"></a>乞食已，<a id="a-CT"></a>澡洗毕，<a id="a-CU"></a>还礼佛住，<a id="a-CV"></a>白佛言：<a id="a-CW"></a>“是国多疫疠，<a id="a-CX"></a>有死者。<a id="a-CY"></a>朝所共闻，<a id="a-CZ"></a>有清信士，<a id="a-Ca"></a>玄黮、<a id="a-Cb"></a>时仙、<a id="a-Cc"></a>初动、<a id="a-Cd"></a>或震、<a id="a-Ce"></a>叔良、<a id="a-Cf"></a>快贤、<a id="a-Cg"></a>伯宗、<a id="a-Ch"></a>兼笃、<a id="a-Ci"></a>德称、<a id="a-Cj"></a>净高，<a id="a-Ck"></a>十人皆死。<a id="a-Cl"></a>是辈丧身，<a id="a-Cm"></a>当趣何道？<a id="a-Cn"></a>”</p>
  <p id="aCo">佛告诸比丘：<a id="a-Cp"></a>“此十人者，<a id="a-Cq"></a>已断自然魂神，<a id="a-Cr"></a>上生十八天上，<a id="a-Cs"></a>到不还地，<a id="a-Ct"></a>不复来下受世间法。<a id="a-Cu"></a>又是国死，<a id="a-Cv"></a>非但此也，<a id="a-Cw"></a>佛天眼见五百清信士，<a id="a-Cx"></a>悉如难提等离三垢，<a id="a-Cy"></a>五道断死，<a id="a-Cz"></a>皆上生不还之地，<a id="a-D0"></a>止取泥洹。<a id="a-D1"></a>又有三百清信士，<a id="a-D2"></a>已断三结，<a id="a-D3"></a>无淫怒痴，<a id="a-D4"></a>升频来地，<a id="a-D5"></a>后来下生，<a id="a-D6"></a>当见苦际。<a id="a-D7"></a>复有五百清信女，<a id="a-D8"></a>皆得四喜，<a id="a-D9"></a>三结尽，<a id="a-DA"></a>得沟港，<a id="a-DB"></a>离三恶道，<a id="a-DC"></a>生天人中，<a id="a-DD"></a>不过七世当得应真。<a id="a-DE"></a>”</p>
  <p id="aDF">于是佛谓诸比丘：<a id="a-DG"></a>“汝说彼死者，<a id="a-DH"></a>为挠扰佛也。<a id="a-DI"></a>然吾为佛，<a id="a-DJ"></a>不复受此，<a id="a-DK"></a>亦当何惧？<a id="a-DL"></a>微哉妙矣，<a id="a-DM"></a>生死有时！<a id="a-DN"></a>夫诸佛兴，<a id="a-DO"></a>虽曰生于世，<a id="a-DP"></a>不住法情矣！<a id="a-DQ"></a>何则如来法情已止？<a id="a-DR"></a>无所不觉，<a id="a-DS"></a>已了是生。<a id="a-DT"></a>现说分明，<a id="a-DU"></a>所谓妙者，<a id="a-DV"></a>从有是令得是，<a id="a-DW"></a>无有是不得是，<a id="a-DX"></a>从是起令是生，<a id="a-DY"></a>是灭者乃都灭。<a id="a-DZ"></a>所以者何？<a id="a-Da"></a>用有欲求故为不明，<a id="a-Db"></a>缘不明、<a id="a-Dc"></a>行，<a id="a-Dd"></a>缘行、<a id="a-De"></a>识，<a id="a-Df"></a>缘识、<a id="a-Dg"></a>名色，<a id="a-Dh"></a>缘名色、<a id="a-Di"></a>六入，<a id="a-Dj"></a>缘六入、<a id="a-Dk"></a>更乐，<a id="a-Dl"></a>缘更乐、<a id="a-Dm"></a>痛，<a id="a-Dn"></a>缘痛、<a id="a-Do"></a>爱，<a id="a-Dp"></a>缘爱、<a id="a-Dq"></a>受，<a id="a-Dr"></a>缘受、<a id="a-Ds"></a>有，<a id="a-Dt"></a>缘有、<a id="a-Du"></a>生，<a id="a-Dv"></a>缘生、<a id="a-Dw"></a>老死忧悲苦懑恼。<a id="a-Dx"></a>致是具足苦性，<a id="a-Dy"></a>习有生死之本，<a id="a-Dz"></a>转如车轮，<a id="a-E0"></a>行无休息。<a id="a-E1"></a>从痴不明故有生死，<a id="a-E2"></a>假令不明无余无欲以灭则行灭，<a id="a-E3"></a>行灭则识灭，<a id="a-E4"></a>识灭则名色灭，<a id="a-E5"></a>名色灭则六入灭，<a id="a-E6"></a>六入灭则更乐灭，<a id="a-E7"></a>更乐灭则痛灭，<a id="a-E8"></a>痛灭则爱灭，<a id="a-E9"></a>爱灭则受灭，<a id="a-EA"></a>受灭则有灭，<a id="a-EB"></a>有灭则生灭，<a id="a-EC"></a>生灭则老死忧悲苦懑恼。<a id="a-ED"></a>致是具足苦性、<a id="a-EE"></a>习有为都灭矣！<a id="a-EF"></a>故先为若说，<a id="a-EG"></a>痴者有生死，<a id="a-EH"></a>慧者持道不复生死。<a id="a-EI"></a>当思念此，<a id="a-EJ"></a>挫其心乃不持复更生死之道。<a id="a-EK"></a>又欲近道，<a id="a-EL"></a>当有四喜，<a id="a-EM"></a>宜善念行：<a id="a-EN"></a>一曰念佛，<a id="a-EO"></a>意喜不离；<a id="a-EP"></a>二曰念法，<a id="a-EQ"></a>意喜不离；<a id="a-ER"></a>三曰念众，<a id="a-ES"></a>意喜不离；<a id="a-ET"></a>四曰念戒，<a id="a-EU"></a>意喜不离。<a id="a-EV"></a>念此四喜，<a id="a-EW"></a>必令具足，<a id="a-EX"></a>而自了见，<a id="a-EY"></a>当望正度求解身要，<a id="a-EZ"></a>可以除断地狱、<a id="a-Ea"></a>畜生、<a id="a-Eb"></a>鬼神之道，<a id="a-Ec"></a>以致沟港，<a id="a-Ed"></a>不堕恶地。<a id="a-Ee"></a>虽往来走天上人中，<a id="a-Ef"></a>不过七生，<a id="a-Eg"></a>自得苦际。<a id="a-Eh"></a>”</p>
  <p id="aEi">彼时，<a id="a-Ej"></a>佛请贤者阿难，<a id="a-Ek"></a>俱之维耶离国，<a id="a-El"></a>即受教行。<a id="a-Em"></a>佛乐拘利历城中去，<a id="a-En"></a>到止城外故望女奈氏园。<a id="a-Eo"></a>奈女闻佛从诸弟子自越祇来，<a id="a-Ep"></a>即严车衣服，<a id="a-Eq"></a>从五百女弟子，<a id="a-Er"></a>俱出城诣奈园，<a id="a-Es"></a>欲跪拜侍觐。<a id="a-Et"></a>佛遥见其五百女来，<a id="a-Eu"></a>敕诸比丘：<a id="a-Ev"></a>“见是皆当低头内观，<a id="a-Ew"></a>自端汝心。<a id="a-Ex"></a>彼好庄衣，<a id="a-Ey"></a>譬如画瓶，<a id="a-Ez"></a>虽表彩色，<a id="a-F0"></a>中但屎尿。<a id="a-F1"></a>当知好女，<a id="a-F2"></a>皆尽画瓶辈也。<a id="a-F3"></a>夫为道者，<a id="a-F4"></a>不当惑彼，<a id="a-F5"></a>故当健制、<a id="a-F6"></a>志惟、<a id="a-F7"></a>分别。<a id="a-F8"></a>是奈女来，<a id="a-F9"></a>亦从我教。<a id="a-FA"></a>何谓健制？<a id="a-FB"></a>已生恶法，<a id="a-FC"></a>能即断却，<a id="a-FD"></a>治性精进，<a id="a-FE"></a>自摄意端；<a id="a-FF"></a>未生恶法，<a id="a-FG"></a>能令不起，<a id="a-FH"></a>治性精进，<a id="a-FI"></a>自摄意端；<a id="a-FJ"></a>未生善法，<a id="a-FK"></a>意能发生，<a id="a-FL"></a>治性精进，<a id="a-FM"></a>自摄意端；<a id="a-FN"></a>已生善法，<a id="a-FO"></a>志立弗忘，<a id="a-FP"></a>能使增广，<a id="a-FQ"></a>治性精进，<a id="a-FR"></a>自摄意端。<a id="a-FS"></a>是以当为，<a id="a-FT"></a>宁破筋骨，<a id="a-FU"></a>自碎身体，<a id="a-FV"></a>不随心而为恶。<a id="a-FW"></a>是为健制。<a id="a-FX"></a>何谓志惟？<a id="a-FY"></a>惟内身循身观，<a id="a-FZ"></a>惟外身循身观，<a id="a-Fa"></a>以内外观思念分别断不使意；<a id="a-Fb"></a>惟内痛循痛观，<a id="a-Fc"></a>惟外痛循痛观，<a id="a-Fd"></a>以内外观思念分别断不使意；<a id="a-Fe"></a>惟内意循意观，<a id="a-Ff"></a>惟外意循意观，<a id="a-Fg"></a>以内外观思念分别断不使意；<a id="a-Fh"></a>惟内法循法观，<a id="a-Fi"></a>惟外法循法观，<a id="a-Fj"></a>以内外观思念分别断不使意。<a id="a-Fk"></a>是为志惟。<a id="a-Fl"></a>何谓分别？<a id="a-Fm"></a>知可行、<a id="a-Fn"></a>不可行，<a id="a-Fo"></a>从其正能别行，<a id="a-Fp"></a>是为分别。<a id="a-Fq"></a>夫能健制、<a id="a-Fr"></a>志惟、<a id="a-Fs"></a>分别，<a id="a-Ft"></a>乃为有力。<a id="a-Fu"></a>非谓壮士多力而为健也，<a id="a-Fv"></a>能去恶就善，<a id="a-Fw"></a>是谓最健。<a id="a-Fx"></a>自吾求佛与心诤以来，<a id="a-Fy"></a>其劫无数，<a id="a-Fz"></a>用不听邪心故，<a id="a-G0"></a>今得为若世间作佛亦可休止。<a id="a-G1"></a>汝意久在不净之中，<a id="a-G2"></a>可自拔擢，<a id="a-G3"></a>免斯众苦。<a id="a-G4"></a>见是女来，<a id="a-G5"></a>当如我教。<a id="a-G6"></a>”</p>
  <p id="aG7">于是奈女到，<a id="a-G8"></a>稽首毕，<a id="a-G9"></a>一面坐，<a id="a-GA"></a>佛问言：<a id="a-GB"></a>“今汝诸女意何如？<a id="a-GC"></a>”对曰：<a id="a-GD"></a>“受佛大恩，<a id="a-GE"></a>得闻法教，<a id="a-GF"></a>愚痴醒悟，<a id="a-GG"></a>夙夜自敕，<a id="a-GH"></a>不敢邪心。<a id="a-GI"></a>”</p>
  <p id="aGJ">佛告奈女：<a id="a-GK"></a>“好邪淫者，<a id="a-GL"></a>有五自妨：<a id="a-GM"></a>一者、<a id="a-GN"></a>多声不好，<a id="a-GO"></a>二者、<a id="a-GP"></a>王法所疾，<a id="a-GQ"></a>三者、<a id="a-GR"></a>怀异多疑，<a id="a-GS"></a>四者、<a id="a-GT"></a>死入地狱，<a id="a-GU"></a>五者、<a id="a-GV"></a>地狱罪竟受畜生形。<a id="a-GW"></a>皆欲所致。<a id="a-GX"></a>能自灭心不邪淫者，<a id="a-GY"></a>有五增福：<a id="a-GZ"></a>一者、<a id="a-Ga"></a>多人称誉，<a id="a-Gb"></a>二者、<a id="a-Gc"></a>不畏县官，<a id="a-Gd"></a>三者、<a id="a-Ge"></a>身得安隐，<a id="a-Gf"></a>四者、<a id="a-Gg"></a>死上天生，<a id="a-Gh"></a>五者、<a id="a-Gi"></a>从立清净泥洹道。<a id="a-Gj"></a>是以当自患厌，<a id="a-Gk"></a>母人生病，<a id="a-Gl"></a>月期不净，<a id="a-Gm"></a>拘绊捶杖，<a id="a-Gn"></a>不得自在。<a id="a-Go"></a>受行经戒，<a id="a-Gp"></a>可得如佛清净之道。<a id="a-Gq"></a>”佛为奈女，<a id="a-Gr"></a>说法正化若干要语。</p>
  <p id="aGs">奈女欢喜，<a id="a-Gt"></a>避坐长跪白言：<a id="a-Gu"></a>“欲设微食，<a id="a-Gv"></a>愿佛圣众。<a id="a-Gw"></a>”俱屈威神，<a id="a-Gx"></a>佛以默然可之，<a id="a-Gy"></a>即作礼而去。</p>
  <p id="aGz">去未久，<a id="a-H0"></a>维耶离豪姓，<a id="a-H1"></a>有诸离车，<a id="a-H2"></a>闻佛从诸弟子来，<a id="a-H3"></a>去城七里，<a id="a-H4"></a>即乘王威严四色车，<a id="a-H5"></a>出欲见佛。<a id="a-H6"></a>诸离车中，<a id="a-H7"></a>有乘青马、<a id="a-H8"></a>青车，<a id="a-H9"></a>青衣、<a id="a-HA"></a>青盖、<a id="a-HB"></a>青幢、<a id="a-HC"></a>青幡，<a id="a-HD"></a>官属皆青；<a id="a-HE"></a>有乘黄马、<a id="a-HF"></a>黄车，<a id="a-HG"></a>黄衣、<a id="a-HH"></a>黄盖、<a id="a-HI"></a>黄幢、<a id="a-HJ"></a>黄幡，<a id="a-HK"></a>官属皆黄；<a id="a-HL"></a>有乘赤马、<a id="a-HM"></a>赤车，<a id="a-HN"></a>衣盖幢幡官属皆赤；<a id="a-HO"></a>有乘白马、<a id="a-HP"></a>白车，<a id="a-HQ"></a>衣盖幢幡官属皆白。</p>
  <p id="aHR">佛见车骑数十万众填路而来，<a id="a-HS"></a>即告诸比丘：<a id="a-HT"></a>“汝欲见忉利天上天帝苑中侍从出入者，<a id="a-HU"></a>如此无异耶！<a id="a-HV"></a>”诸离车到，<a id="a-HW"></a>皆下车步，<a id="a-HX"></a>入奈园作礼毕，<a id="a-HY"></a>一面坐。</p>
  <p id="aHZ">佛为大众说法正化，<a id="a-Ha"></a>有人字并暨，<a id="a-Hb"></a>避坐起，<a id="a-Hc"></a>整衣服，<a id="a-Hd"></a>向佛自陈言：<a id="a-He"></a>“每闻佛功德，<a id="a-Hf"></a>巍巍甚大！<a id="a-Hg"></a>天上天下，<a id="a-Hh"></a>无不倾动。<a id="a-Hi"></a>常从在所，<a id="a-Hj"></a>夙夜敬仰，<a id="a-Hk"></a>服重清化，<a id="a-Hl"></a>不敢有恼。<a id="a-Hm"></a>”</p>
  <p id="aHn">佛语并暨：<a id="a-Ho"></a>“天下睿哲乃知敬佛。<a id="a-Hp"></a>夫敬佛者，<a id="a-Hq"></a>自得其福，<a id="a-Hr"></a>死皆上天，<a id="a-Hs"></a>不堕恶道。<a id="a-Ht"></a>”</p>
  <p id="aHu">于是并暨说颂赞曰：</p>
  <p id="aHv">“敬谒法王来，<a id="a-Hw"></a> 心正道力安，</p>
  <p id="aHx">最胜号为佛，<a id="a-Hy"></a> 名显若雪山。</p>
  <p id="aHz">譬华净无疑，<a id="a-I0"></a> 得喜如近香，</p>
  <p id="aI1">方身观无厌，<a id="a-I2"></a> 光若露耀明。</p>
  <p id="aI3">唯佛智高妙，<a id="a-I4"></a> 明盛无瑕尘，</p>
  <p id="aI5">愿奉清信戒，<a id="a-I6"></a> 自归于三尊。<a id="a-I7"></a>”</p>
  <p id="aI8">是时坐中五百豪姓，<a id="a-I9"></a>各解身上衣，<a id="a-IA"></a>以授并暨。<a id="a-IB"></a>并暨持衣，<a id="a-IC"></a>前白佛言：<a id="a-ID"></a>“是诸尊者，<a id="a-IE"></a>闻善言喜，<a id="a-IF"></a>共以五百上衣，<a id="a-IG"></a>奉献世尊，<a id="a-IH"></a>愿哀受之。<a id="a-II"></a>”</p>
  <p id="aIJ">佛受已告言：<a id="a-IK"></a>“传士当知，<a id="a-IL"></a>佛为如来、<a id="a-IM"></a>至真、<a id="a-IN"></a>等正觉、<a id="a-IO"></a>明行成已、<a id="a-IP"></a>善逝、<a id="a-IQ"></a>世间解、<a id="a-IR"></a>无上士、<a id="a-IS"></a>道法御、<a id="a-IT"></a>天人师，<a id="a-IU"></a>号佛众祐，<a id="a-IV"></a>出兴于世，<a id="a-IW"></a>有五难有自然之法。<a id="a-IX"></a>何等五？<a id="a-IY"></a>佛出教化天下，<a id="a-IZ"></a>释、<a id="a-Ia"></a>梵、<a id="a-Ib"></a>沙门、<a id="a-Ic"></a>梵志、<a id="a-Id"></a>龙、<a id="a-Ie"></a>神、<a id="a-If"></a>帝王，<a id="a-Ig"></a>以自然慧，<a id="a-Ih"></a>为世现证，<a id="a-Ii"></a>开说真道，<a id="a-Ij"></a>上语亦善，<a id="a-Ik"></a>中语亦善，<a id="a-Il"></a>下语亦善，<a id="a-Im"></a>至要义具，<a id="a-In"></a>清净究畅，<a id="a-Io"></a>一切敷演，<a id="a-Ip"></a>是一难有自然法也。<a id="a-Iq"></a>佛说经于天下，<a id="a-Ir"></a>闻者皆乐，<a id="a-Is"></a>信学讽诵，<a id="a-It"></a>端身口意，<a id="a-Iu"></a>去邪入正，<a id="a-Iv"></a>是二难有自然之法也。<a id="a-Iw"></a>天下人民，<a id="a-Ix"></a>闻佛经道，<a id="a-Iy"></a>意去开解，<a id="a-Iz"></a>深之思惟，<a id="a-J0"></a>皆得明慧，<a id="a-J1"></a>是三难有自然之法也。<a id="a-J2"></a>天下人民，<a id="a-J3"></a>闻佛教诫，<a id="a-J4"></a>多以爱敬，<a id="a-J5"></a>出三恶道，<a id="a-J6"></a>生天人中获大利，<a id="a-J7"></a>是四难有自然之法也。<a id="a-J8"></a>天下人民，<a id="a-J9"></a>闻佛道奥深妙法言，<a id="a-JA"></a>解本生死缘之事，<a id="a-JB"></a>断情绝欲，<a id="a-JC"></a>皆得出要，<a id="a-JD"></a>第一精进得应真道，<a id="a-JE"></a>第二精进得不还道，<a id="a-JF"></a>第三精进得频来道，<a id="a-JG"></a>第四精进得沟港道，<a id="a-JH"></a>是五难有自然之法也。<a id="a-JI"></a>凡人于佛，<a id="a-JJ"></a>而有反复之心，<a id="a-JK"></a>以施少善者皆得大福，<a id="a-JL"></a>不唐弃也。<a id="a-JM"></a>是故并暨，<a id="a-JN"></a>当自勖勉，<a id="a-JO"></a>以学此得。<a id="a-JP"></a>”</p>
  <p id="aJQ">佛说已，<a id="a-JR"></a>诸离车从座起，<a id="a-JS"></a>整衣服叉手言：<a id="a-JT"></a>“本欲请佛，<a id="a-JU"></a>而奈女以夺我先。<a id="a-JV"></a>愿须后日，<a id="a-JW"></a>我等多务，<a id="a-JX"></a>欲还请辞。<a id="a-JY"></a>”佛言：<a id="a-JZ"></a>“可当知时。<a id="a-Ja"></a>”时即皆稽首佛足，<a id="a-Jb"></a>绕三匝而去。</p>
  <p id="aJc">奈女通夜作浓美食，<a id="a-Jd"></a>严饰室内，<a id="a-Je"></a>晨施床座，<a id="a-Jf"></a>行白佛言：<a id="a-Jg"></a>“食具足辨，<a id="a-Jh"></a>唯圣知时。<a id="a-Ji"></a>”佛与众弟子，<a id="a-Jj"></a>俱到其舍，<a id="a-Jk"></a>就高座于众前坐。<a id="a-Jl"></a>奈女手自斟酌，<a id="a-Jm"></a>奉钵致浆，<a id="a-Jn"></a>行澡水毕，<a id="a-Jo"></a>取小床坐佛前欲问法。</p>
  <p id="aJp">佛言：<a id="a-Jq"></a>“我代若喜好布施者，<a id="a-Jr"></a>后无怨畏，<a id="a-Js"></a>多得称誉，<a id="a-Jt"></a>善名日增，<a id="a-Ju"></a>众人爱敬。<a id="a-Jv"></a>人能无悭，<a id="a-Jw"></a>仁慧为智，<a id="a-Jx"></a>如是无垢安隐，<a id="a-Jy"></a>生天上诸天相娱乐。<a id="a-Jz"></a>”佛为奈女，<a id="a-K0"></a>说法正化若干要说已皆欢喜。</p>
  <p id="aK1">佛请贤者阿难，<a id="a-K2"></a>俱至竹芳邑，<a id="a-K3"></a>止城北林树下。<a id="a-K4"></a>是岁，<a id="a-K5"></a>竹芳邑饥馑，<a id="a-K6"></a>谷糴腾贵。<a id="a-K7"></a>佛告诸比丘：<a id="a-K8"></a>“是间饥馑，<a id="a-K9"></a>乞求难得。<a id="a-KA"></a>汝等宜分部行，<a id="a-KB"></a>别到维耶及越祇诸聚邑，<a id="a-KC"></a>可以无乏，<a id="a-KD"></a>受教当行。<a id="a-KE"></a>”</p>
  <p id="aKF">佛言：<a id="a-KG"></a>“比丘，<a id="a-KH"></a>当知自损，<a id="a-KI"></a>得善无喜，<a id="a-KJ"></a>得恶勿忧。<a id="a-KK"></a>食取支身，<a id="a-KL"></a>勿贪求美。<a id="a-KM"></a>但坐嗜味，<a id="a-KN"></a>爱求之故，<a id="a-KO"></a>生死不绝。<a id="a-KP"></a>夫知节身能自损者，<a id="a-KQ"></a>可得定意。<a id="a-KR"></a>”佛为说法正化若干要语，<a id="a-KS"></a>皆欢喜礼佛去，<a id="a-KT"></a>各分部行到诸国邑。<a id="a-KU"></a>佛独与阿难俱，<a id="a-KV"></a>到卫沙聚。</p>
  <p id="aKW">是时佛身疾，<a id="a-KX"></a>举躯皆痛。<a id="a-KY"></a>佛念痛甚，<a id="a-KZ"></a>而弟子皆不在，<a id="a-Ka"></a>当须众来，<a id="a-Kb"></a>乃取泥洹。<a id="a-Kc"></a>宜为是疾自力精进，<a id="a-Kd"></a>以受不念众想之定，<a id="a-Ke"></a>即如其像正受三昧，<a id="a-Kf"></a>思惟不念众想之定，<a id="a-Kg"></a>以是忍意而自得闻。</p>
  <p id="aKh">贤者阿难从一树下起，<a id="a-Ki"></a>诣佛稽首毕，<a id="a-Kj"></a>一面住，<a id="a-Kk"></a>问佛消息：<a id="a-Kl"></a>“疾宁瘳损？<a id="a-Km"></a>闻圣体疾，<a id="a-Kn"></a>实用忧惧。<a id="a-Ko"></a>世尊得无欲取泥洹？<a id="a-Kp"></a>愿有教令。<a id="a-Kq"></a>”</p>
  <p id="aKr">于众弟子，<a id="a-Ks"></a>佛报阿难：<a id="a-Kt"></a>“佛岂与众相违远乎？<a id="a-Ku"></a>吾亦恒在比丘众中，<a id="a-Kv"></a>所当施为教诫，<a id="a-Kw"></a>以具前后所说皆在众所，<a id="a-Kx"></a>但当精进案经行之。<a id="a-Ky"></a>向吾疾生，<a id="a-Kz"></a>举躯痛甚，<a id="a-L0"></a>即思不念众想之定，<a id="a-L1"></a>意不著疾故，<a id="a-L2"></a>忍中正要者。</p>
  <p id="aL3">“阿难，<a id="a-L4"></a>我所说法，<a id="a-L5"></a>中外备悉。<a id="a-L6"></a>佛为法师，<a id="a-L7"></a>无所遗忘，<a id="a-L8"></a>所当施行，<a id="a-L9"></a>自足可知。<a id="a-LA"></a>我亦已老，<a id="a-LB"></a>年且八十，<a id="a-LC"></a>形如故车，<a id="a-LD"></a>无牢无强。<a id="a-LE"></a>吾本说，<a id="a-LF"></a>生死有时，<a id="a-LG"></a>无生不终极。<a id="a-LH"></a>上有天名不想入，<a id="a-LI"></a>其寿八十四千万劫，<a id="a-LJ"></a>彼亦有死。<a id="a-LK"></a>是以佛起经于天下，<a id="a-LL"></a>咸示泥洹大道，<a id="a-LM"></a>以断生死之本。<a id="a-LN"></a>我今都为有身作锭令身自归，<a id="a-LO"></a>为法教锭令法自归。<a id="a-LP"></a>彼何谓锭？<a id="a-LQ"></a>何谓自归？<a id="a-LR"></a>谓是专心在四志惟：<a id="a-LS"></a>一惟观身，<a id="a-LT"></a>二惟观痛，<a id="a-LU"></a>三惟观意，<a id="a-LV"></a>四惟观法。<a id="a-LW"></a>健制思念，<a id="a-LX"></a>断不使意，<a id="a-LY"></a>是为一切作法教锭，<a id="a-LZ"></a>当以自归。<a id="a-La"></a>吾为此已重说，<a id="a-Lb"></a>如欲解者，<a id="a-Lc"></a>当精进行中外戒法，<a id="a-Ld"></a>必使如常。<a id="a-Le"></a>其有自归，<a id="a-Lf"></a>觉佛经道，<a id="a-Lg"></a>皆佛子孙。<a id="a-Lh"></a>今我委弃转轮王位，<a id="a-Li"></a>为天下作佛，<a id="a-Lj"></a>忧度三界。<a id="a-Lk"></a>汝等亦宜自忧其身，<a id="a-Ll"></a>以断众苦。<a id="a-Lm"></a>”</p>
  <p id="aLn">彼避雨时，<a id="a-Lo"></a>补缮衣毕，<a id="a-Lp"></a>佛请贤者阿难，<a id="a-Lq"></a>俱至维耶离。<a id="a-Lr"></a>受教即行，<a id="a-Ls"></a>既到止猿猴馆，<a id="a-Lt"></a>行乞食毕，<a id="a-Lu"></a>涤钵澡洗，<a id="a-Lv"></a>又与阿难俱，<a id="a-Lw"></a>到急疾神地。</p>
  <p id="aLx">佛言：<a id="a-Ly"></a>“阿难，<a id="a-Lz"></a>维耶离乐，<a id="a-M0"></a>越祇亦乐。<a id="a-M1"></a>今此天下，<a id="a-M2"></a>十六大国，<a id="a-M3"></a>其诸郡邑皆乐。<a id="a-M4"></a>熙连然河，<a id="a-M5"></a>多出黄金。<a id="a-M6"></a>阎浮提地，<a id="a-M7"></a>五色如画。<a id="a-M8"></a>人生于世，<a id="a-M9"></a>以寿为乐。<a id="a-MA"></a>若比丘、<a id="a-MB"></a>比丘尼，<a id="a-MC"></a>知四神足，<a id="a-MD"></a>是为拔苦，<a id="a-ME"></a>多修习行，<a id="a-MF"></a>当念不忘，<a id="a-MG"></a>在意所欲，<a id="a-MH"></a>可得不死，<a id="a-MI"></a>一劫不啻。<a id="a-MJ"></a>如是，<a id="a-MK"></a>阿难，<a id="a-ML"></a>佛四神足，<a id="a-MM"></a>已多习行，<a id="a-MN"></a>专念不忘，<a id="a-MO"></a>在意所欲，<a id="a-MP"></a>如来可止一劫有余。<a id="a-MQ"></a>”佛重说是至再三。<a id="a-MR"></a>时阿难意没在边想，<a id="a-MS"></a>为魔所蔽，<a id="a-MT"></a>曚曚不悟，<a id="a-MU"></a>默而不对。</p>
  <p id="aMV">佛言：<a id="a-MW"></a>“阿难，<a id="a-MX"></a>汝去到一树下，<a id="a-MY"></a>静意自思。<a id="a-MZ"></a>”即受教，<a id="a-Ma"></a>一处坐。</p>
  <p id="aMb">时魔波旬来曰：<a id="a-Mc"></a>“佛意无欲可般泥洹。<a id="a-Md"></a>教诲已周、<a id="a-Me"></a>已讫，<a id="a-Mf"></a>可灭度矣！<a id="a-Mg"></a>昔者佛游伛留河上，<a id="a-Mh"></a>解说诸老曰：<a id="a-Mi"></a>‘吾为佛，<a id="a-Mj"></a>虽得自在，<a id="a-Mk"></a>不贪久住。<a id="a-Ml"></a>’非谓今也？<a id="a-Mm"></a>所度亦毕，<a id="a-Mn"></a>可般泥洹。<a id="a-Mo"></a>”</p>
  <p id="aMp">佛报波旬：<a id="a-Mq"></a>“吾所以至于是未灭度者，<a id="a-Mr"></a>须我众比丘及比丘尼，<a id="a-Ms"></a>令皆智慧承用经戒，<a id="a-Mt"></a>劝请未入，<a id="a-Mu"></a>使学者成。<a id="a-Mv"></a>亦以须我请清信士及清信女，<a id="a-Mw"></a>令得智慧承用经戒，<a id="a-Mx"></a>未入者入，<a id="a-My"></a>受法者成。<a id="a-Mz"></a>如是，<a id="a-N0"></a>波旬，<a id="a-N1"></a>吾以待此四辈弟子，<a id="a-N2"></a>皆得法意，<a id="a-N3"></a>展转相教，<a id="a-N4"></a>解诸童蒙，<a id="a-N5"></a>使学成就，<a id="a-N6"></a>是以至今未灭度耳。<a id="a-N7"></a>”</p>
  <p id="aN8">魔曰：<a id="a-N9"></a>“可足，<a id="a-NA"></a>时已毕矣！<a id="a-NB"></a>”</p>
  <p id="aNC">佛言：<a id="a-ND"></a>“汝默，<a id="a-NE"></a>如来不久，<a id="a-NF"></a>是后三月，<a id="a-NG"></a>当取泥洹。<a id="a-NH"></a>”</p>
  <p id="aNI">魔心乃悦，<a id="a-NJ"></a>欢喜而去。<a id="a-NK"></a>佛即正坐，<a id="a-NL"></a>定意自思，<a id="a-NM"></a>于三味中，<a id="a-NN"></a>不住性命，<a id="a-NO"></a>弃余寿行。<a id="a-NP"></a>当此之时，<a id="a-NQ"></a>地为大动，<a id="a-NR"></a>空中清净，<a id="a-NS"></a>佛之光明彻照无穷，<a id="a-NT"></a>诸天神来侧满虚空。<a id="a-NU"></a>佛从定觉，<a id="a-NV"></a>自说偈曰：</p>
  <p id="aNW">“无量众德行，<a id="a-NX"></a> 有为吾今舍，</p>
  <p id="aNY">近远应度者，<a id="a-NZ"></a> 已度应度者。<a id="a-Na"></a>”</p>
  <p id="aNb">贤者阿难，<a id="a-Nc"></a>心惊毛竖，<a id="a-Nd"></a>疾行诣佛，<a id="a-Ne"></a>稽首毕，<a id="a-Nf"></a>一面住，<a id="a-Ng"></a>白佛言：<a id="a-Nh"></a>“甚哉！<a id="a-Ni"></a>世尊，<a id="a-Nj"></a>地动乃尔，<a id="a-Nk"></a>是何因缘？<a id="a-Nl"></a>”</p>
  <p id="aNm">佛语阿难：<a id="a-Nn"></a>“凡世地动，<a id="a-No"></a>有八因缘。<a id="a-Np"></a>何等八？<a id="a-Nq"></a>天下、<a id="a-Nr"></a>地在、<a id="a-Ns"></a>水上，<a id="a-Nt"></a>水止于风，<a id="a-Nu"></a>风止于空，<a id="a-Nv"></a>空中大风，<a id="a-Nw"></a>有时自起则大水扰，<a id="a-Nx"></a>大水扰则普地动，<a id="a-Ny"></a>是为一也。<a id="a-Nz"></a>有时得道沙门，<a id="a-O0"></a>及神妙天，<a id="a-O1"></a>戒德隆盛，<a id="a-O2"></a>欲自试力，<a id="a-O3"></a>手按少地，<a id="a-O4"></a>则普地动，<a id="a-O5"></a>是为二也。<a id="a-O6"></a>若始菩萨，<a id="a-O7"></a>从第四天，<a id="a-O8"></a>下入母胎，<a id="a-O9"></a>明哲慈意，<a id="a-OA"></a>欲见道化，<a id="a-OB"></a>开发愚曚，<a id="a-OC"></a>乃放神光，<a id="a-OD"></a>震动天地，<a id="a-OE"></a>令梵、<a id="a-OF"></a>释、<a id="a-OG"></a>魔、<a id="a-OH"></a>沙门、<a id="a-OI"></a>梵志一切见明，<a id="a-OJ"></a>是为三也。<a id="a-OK"></a>若菩萨生出母胎时，<a id="a-OL"></a>德感诸天，<a id="a-OM"></a>净无云曀，<a id="a-ON"></a>神光远照，<a id="a-OO"></a>则普地动，<a id="a-OP"></a>是为四也。<a id="a-OQ"></a>至于菩萨得无上道，<a id="a-OR"></a>正真佛时，<a id="a-OS"></a>普地大动，<a id="a-OT"></a>天神四布，<a id="a-OU"></a>称扬佛名，<a id="a-OV"></a>是为五也。<a id="a-OW"></a>及已作佛，<a id="a-OX"></a>初大会时，<a id="a-OY"></a>法轮三转，<a id="a-OZ"></a>天人则解，<a id="a-Oa"></a>此彼菩萨升成大道，<a id="a-Ob"></a>光明远照，<a id="a-Oc"></a>时普地动，<a id="a-Od"></a>是为六也。<a id="a-Oe"></a>佛教将毕，<a id="a-Of"></a>欲弃寿行，<a id="a-Og"></a>不住性命，<a id="a-Oh"></a>乃大放光，<a id="a-Oi"></a>劝发天人，<a id="a-Oj"></a>则普地动，<a id="a-Ok"></a>是为七也。<a id="a-Ol"></a>如佛众祐，<a id="a-Om"></a>临当弃身般泥洹时，<a id="a-On"></a>明无不照，<a id="a-Oo"></a>天神参至则地普动，<a id="a-Op"></a>是为八也。<a id="a-Oq"></a>”</p>
  <p id="aOr">阿难言：<a id="a-Os"></a>“今佛已为舍性命耶？<a id="a-Ot"></a>”</p>
  <p id="aOu">佛言：<a id="a-Ov"></a>“已舍。<a id="a-Ow"></a>”</p>
  <p id="aOx">阿难曰：<a id="a-Oy"></a>“昔闻佛说，<a id="a-Oz"></a>若有弟子知四神足，<a id="a-P0"></a>多修习行，<a id="a-P1"></a>专念不忘，<a id="a-P2"></a>在意所欲，<a id="a-P3"></a>可止不死一劫有余。<a id="a-P4"></a>而佛道德，<a id="a-P5"></a>过殊于此，<a id="a-P6"></a>亦不可久止乎？<a id="a-P7"></a>”</p>
  <p id="aP8">佛报阿难：<a id="a-P9"></a>“今汝言之，<a id="a-PA"></a>岂不过耶？<a id="a-PB"></a>吾与汝言，<a id="a-PC"></a>四神足者，<a id="a-PD"></a>乃至再三。<a id="a-PE"></a>而若径默，<a id="a-PF"></a>没在暗昧，<a id="a-PG"></a>不发明想，<a id="a-PH"></a>为魔所蔽，<a id="a-PI"></a>而复何云？<a id="a-PJ"></a>具佛所说，<a id="a-PK"></a>言一出口，<a id="a-PL"></a>宁自违乎？<a id="a-PM"></a>”</p>
  <p id="aPN">对曰：<a id="a-PO"></a>“不也。<a id="a-PP"></a>”</p>
  <p id="aPQ">“如是，<a id="a-PR"></a>阿难，<a id="a-PS"></a>夫不智者既自发言，<a id="a-PT"></a>而追违之，<a id="a-PU"></a>我无是也。<a id="a-PV"></a>”</p>
  <p id="aPW">阿难垂涕曰：<a id="a-PX"></a>“亦何驶哉！<a id="a-PY"></a>佛取泥洹！<a id="a-PZ"></a>一何疾哉！<a id="a-Pa"></a>世间眼灭！<a id="a-Pb"></a>”</p>
  <p id="aPc">彼时，<a id="a-Pd"></a>佛敕贤者阿难，<a id="a-Pe"></a>请维耶离国倚行比丘。<a id="a-Pf"></a>受教即请，<a id="a-Pg"></a>悉会讲堂，<a id="a-Ph"></a>稽首毕，<a id="a-Pi"></a>一面住。<a id="a-Pj"></a>佛告诸比丘：<a id="a-Pk"></a>“世间无常，<a id="a-Pl"></a>无有牢固，<a id="a-Pm"></a>皆当离散。<a id="a-Pn"></a>无常在者，<a id="a-Po"></a>心识所行，<a id="a-Pp"></a>但为自欺。<a id="a-Pq"></a>恩爱合会，<a id="a-Pr"></a>其谁得久？<a id="a-Ps"></a>天地须弥，<a id="a-Pt"></a>尚有崩坏，<a id="a-Pu"></a>况于人物，<a id="a-Pv"></a>而欲长存？<a id="a-Pw"></a>生死忧苦，<a id="a-Px"></a>可厌已矣。<a id="a-Py"></a>佛后三月，<a id="a-Pz"></a>当般泥洹。<a id="a-Q0"></a>勿怪勿忧！</p>
  <p id="aQ1">“且夫一切去来现佛，<a id="a-Q2"></a>皆从法得。<a id="a-Q3"></a>经法且存，<a id="a-Q4"></a>但当自勉勤学力行，<a id="a-Q5"></a>持清净心，<a id="a-Q6"></a>趣得度脱。<a id="a-Q7"></a>心识情休，<a id="a-Q8"></a>则不死不复生，<a id="a-Q9"></a>亦不复走于五道舍一身受一身也。<a id="a-QA"></a>五阴已断，<a id="a-QB"></a>乃无饥渴、<a id="a-QC"></a>寒热、<a id="a-QD"></a>忧悲、<a id="a-QE"></a>苦恼之患。<a id="a-QF"></a>人知正心，<a id="a-QG"></a>天上诸天皆代人喜。<a id="a-QH"></a>当以降心柔弱自损，<a id="a-QI"></a>勿随心行，<a id="a-QJ"></a>心之行无不为得。<a id="a-QK"></a>道者亦心也，<a id="a-QL"></a>心作天，<a id="a-QM"></a>心作人，<a id="a-QN"></a>心作鬼神、<a id="a-QO"></a>畜生、<a id="a-QP"></a>地狱，<a id="a-QQ"></a>皆心所为也。<a id="a-QR"></a>从心行得起诸法，<a id="a-QS"></a>心作识，<a id="a-QT"></a>识作意，<a id="a-QU"></a>意转入心。<a id="a-QV"></a>心者最为长，<a id="a-QW"></a>心志为行，<a id="a-QX"></a>行作为命，<a id="a-QY"></a>贤愚在行，<a id="a-QZ"></a>寿夭在命。<a id="a-Qa"></a>夫志行命三者，<a id="a-Qb"></a>相须所作好恶，<a id="a-Qc"></a>身自当之。<a id="a-Qd"></a>父作不善，<a id="a-Qe"></a>子不代受。<a id="a-Qf"></a>子作不善，<a id="a-Qg"></a>父亦不受。<a id="a-Qh"></a>善自获福，<a id="a-Qi"></a>恶自受殃。<a id="a-Qj"></a>今佛为天上天下所尊敬者，<a id="a-Qk"></a>皆志所为，<a id="a-Ql"></a>是故当以正心行法。<a id="a-Qm"></a>唯行法者，<a id="a-Qn"></a>能现世得休，<a id="a-Qo"></a>现世得安。<a id="a-Qp"></a>宜善取持谛受讽诵，<a id="a-Qq"></a>静意思惟。<a id="a-Qr"></a>然则我清净法，<a id="a-Qs"></a>可得久住，<a id="a-Qt"></a>可以愍度世间众苦，<a id="a-Qu"></a>道利绥宁诸天人民。</p>
  <p id="aQv">“比丘当知，<a id="a-Qw"></a>何等为法？<a id="a-Qx"></a>谓是四志惟、<a id="a-Qy"></a>四意端、<a id="a-Qz"></a>四神足、<a id="a-R0"></a>四禅行、<a id="a-R1"></a>五根、<a id="a-R2"></a>五力、<a id="a-R3"></a>七觉、<a id="a-R4"></a>八道谛。<a id="a-R5"></a>如受行可得解脱，<a id="a-R6"></a>令法不衰。</p>
  <p id="aR7">“彼何谓四志惟？<a id="a-R8"></a>惟内身循身观，<a id="a-R9"></a>惟外身循身观，<a id="a-RA"></a>以内外观分别思念断痴惑意。<a id="a-RB"></a>惟痛之观，<a id="a-RC"></a>及意与法，<a id="a-RD"></a>皆如初说。</p>
  <p id="aRE">“何谓为四意端？<a id="a-RF"></a>已生恶法，<a id="a-RG"></a>能即断却，<a id="a-RH"></a>治性精进，<a id="a-RI"></a>自摄意端；<a id="a-RJ"></a>未生恶法，<a id="a-RK"></a>制使不起，<a id="a-RL"></a>治性精进，<a id="a-RM"></a>自摄意端；<a id="a-RN"></a>未生善法，<a id="a-RO"></a>即能发生，<a id="a-RP"></a>治性精进，<a id="a-RQ"></a>自摄意端；<a id="a-RR"></a>已生善法，<a id="a-RS"></a>志立不忘，<a id="a-RT"></a>能使增踰，<a id="a-RU"></a>精进意端。</p>
  <p id="aRV">“何谓为四神足？<a id="a-RW"></a>思惟欲定，<a id="a-RX"></a>以灭众行，<a id="a-RY"></a>具念神足，<a id="a-RZ"></a>其欲不邪，<a id="a-Ra"></a>不取无舍，<a id="a-Rb"></a>常守清行。<a id="a-Rc"></a>惟精进定，<a id="a-Rd"></a>惟意志定，<a id="a-Re"></a>惟戒习定，<a id="a-Rf"></a>皆同文如初说。</p>
  <p id="aRg">“何谓四禅？<a id="a-Rh"></a>弃欲恶法，<a id="a-Ri"></a>但念但行，<a id="a-Rj"></a>志乐无为成一禅行；<a id="a-Rk"></a>念行已灭，<a id="a-Rl"></a>内守一心，<a id="a-Rm"></a>志在恬静，<a id="a-Rn"></a>成二禅行；<a id="a-Ro"></a>惟观无淫，<a id="a-Rp"></a>心安体正，<a id="a-Rq"></a>分别见真，<a id="a-Rr"></a>成三禅行；<a id="a-Rs"></a>已断苦乐，<a id="a-Rt"></a>无忧喜想，<a id="a-Ru"></a>意已清净，<a id="a-Rv"></a>成四禅行。</p>
  <p id="aRw">“何谓五根？<a id="a-Rx"></a>一为信根，<a id="a-Ry"></a>意向四喜；<a id="a-Rz"></a>二为精进根，<a id="a-S0"></a>治四意端；<a id="a-S1"></a>三为念根，<a id="a-S2"></a>念四志惟；<a id="a-S3"></a>四为定根，<a id="a-S4"></a>思四禅行；<a id="a-S5"></a>五为智根，<a id="a-S6"></a>见四真谛。</p>
  <p id="aS7">“何谓五力？<a id="a-S8"></a>一为信力，<a id="a-S9"></a>喜意不坏；<a id="a-SA"></a>二为精进力，<a id="a-SB"></a>常能健制；<a id="a-SC"></a>三为念力，<a id="a-SD"></a>得志惟观；<a id="a-SE"></a>四为定力，<a id="a-SF"></a>禅意不乱；<a id="a-SG"></a>五为智力，<a id="a-SH"></a>以道自证。</p>
  <p id="aSI">“何谓七觉志？<a id="a-SJ"></a>念觉意，<a id="a-SK"></a>法解觉意，<a id="a-SL"></a>精进觉意，<a id="a-SM"></a>爱喜觉意，<a id="a-SN"></a>一向觉意，<a id="a-SO"></a>惟定觉意，<a id="a-SP"></a>行护觉意。</p>
  <p id="aSQ">“何谓八道？<a id="a-SR"></a>正见、<a id="a-SS"></a>正思、<a id="a-ST"></a>正言、<a id="a-SU"></a>正行、<a id="a-SV"></a>正命、<a id="a-SW"></a>正治、<a id="a-SX"></a>正志、<a id="a-SY"></a>正定。</p>
  <p id="aSZ">“是为度世清净之法。<a id="a-Sa"></a>”</p>
  <p id="aSb">彼时，<a id="a-Sc"></a>佛请贤者阿难，<a id="a-Sd"></a>俱至拘利邑。<a id="a-Se"></a>即受教行，<a id="a-Sf"></a>佛乐维耶，<a id="a-Sg"></a>过国中出城门，<a id="a-Sh"></a>回身右转视门而笑。<a id="a-Si"></a>贤者阿难即整衣服，<a id="a-Sj"></a>右膝著地，<a id="a-Sk"></a>长跪问曰：<a id="a-Sl"></a>“自我得侍二十余年，<a id="a-Sm"></a>未曾见佛行以无缘，<a id="a-Sn"></a>如回身视门而笑。<a id="a-So"></a>是何因缘？<a id="a-Sp"></a>”</p>
  <p id="aSq">佛言：<a id="a-Sr"></a>“如是，<a id="a-Ss"></a>如是。<a id="a-St"></a>阿难，<a id="a-Su"></a>佛之仪法，<a id="a-Sv"></a>不妄回身虚而笑也。<a id="a-Sw"></a>是我最后见维耶离故视笑耳。<a id="a-Sx"></a>”</p>
  <p id="aSy">于是佛自颂曰：</p>
  <p id="aSz">“是吾之最后，<a id="a-T0"></a> 游观维耶离，</p>
  <p id="aT1">将游彼泥洹，<a id="a-T2"></a> 不复受有身。<a id="a-T3"></a>”</p>
  <p id="aT4">有异比丘，<a id="a-T5"></a>亦赞颂曰：</p>
  <p id="aT6">“佛称此末后，<a id="a-T7"></a> 身行极于斯，</p>
  <p id="aT8">若遂沦清虚，<a id="a-T9"></a> 于何睹圣来？<a id="a-TA"></a>”</p>
  <p id="aTB">佛与阿难，<a id="a-TC"></a>俱到拘利止城北林树下，<a id="a-TD"></a>告诸比丘：<a id="a-TE"></a>“当护净戒，<a id="a-TF"></a>当思定意，<a id="a-TG"></a>当解智慧。<a id="a-TH"></a>夫以守戒、<a id="a-TI"></a>有定慧者，<a id="a-TJ"></a>成大德致丰誉，<a id="a-TK"></a>永离贪淫、<a id="a-TL"></a>瞋恚、<a id="a-TM"></a>愚痴，<a id="a-TN"></a>可得应真。<a id="a-TO"></a>欲以现世望正度者，<a id="a-TP"></a>当加自解令尽是生入清净道，<a id="a-TQ"></a>已如应行乃自知身后不复受。<a id="a-TR"></a>”</p>
  <p id="aTS">佛复请贤者阿难，<a id="a-TT"></a>俱之健持邑，<a id="a-TU"></a>止城北树下坐，<a id="a-TV"></a>告诸比丘：<a id="a-TW"></a>“当守净戒，<a id="a-TX"></a>思惟定意，<a id="a-TY"></a>求解智慧。<a id="a-TZ"></a>守净戒者不随三态，<a id="a-Ta"></a>惟定意者心不放散，<a id="a-Tb"></a>已解慧者去离受欲，<a id="a-Tc"></a>行无挂碍，<a id="a-Td"></a>有戒、<a id="a-Te"></a>定、<a id="a-Tf"></a>慧，<a id="a-Tg"></a>德大丰誉，<a id="a-Th"></a>又离三垢终得应真。<a id="a-Ti"></a>欲以是身望得正度，<a id="a-Tj"></a>当勤求解，<a id="a-Tk"></a>令尽是生入清净道，<a id="a-Tl"></a>作如应行乃自知灭后不复受。<a id="a-Tm"></a>”</p>
  <p id="aTn">佛又与阿难俱，<a id="a-To"></a>过掩满邑，<a id="a-Tp"></a>及出金邑、<a id="a-Tq"></a>授手邑、<a id="a-Tr"></a>华氏邑，<a id="a-Ts"></a>至善净邑，<a id="a-Tt"></a>处处为弟子说此三要：<a id="a-Tu"></a>曰当护戒，<a id="a-Tv"></a>当思定，<a id="a-Tw"></a>当解慧。<a id="a-Tx"></a>守此三者，<a id="a-Ty"></a>德丰誉大，<a id="a-Tz"></a>消淫怒痴，<a id="a-U0"></a>是谓正度。<a id="a-U1"></a>已有戒心则定心成，<a id="a-U2"></a>定心已成则智心明，<a id="a-U3"></a>如染净洁受色明好，<a id="a-U4"></a>有此三心则道易得。<a id="a-U5"></a>但当一意勤身求解，<a id="a-U6"></a>令尽是生已入清净，<a id="a-U7"></a>行如应者自知极此不复受生。<a id="a-U8"></a>若不能具戒、<a id="a-U9"></a>定、<a id="a-UA"></a>慧行，<a id="a-UB"></a>欲度世难。<a id="a-UC"></a>有此三者意自开解，<a id="a-UD"></a>坐而思惟便见五道——天上、<a id="a-UE"></a>人中、<a id="a-UF"></a>地狱、<a id="a-UG"></a>畜生、<a id="a-UH"></a>鬼神，<a id="a-UI"></a>分明悉知众生意志所念。<a id="a-UJ"></a>譬如溪水清，<a id="a-UK"></a>其中沙砾，<a id="a-UL"></a>青黄白黑所有皆见；<a id="a-UM"></a>得道之人但心清故，<a id="a-UN"></a>所视悉见，<a id="a-UO"></a>欲得道者当净其中心。<a id="a-UP"></a>如水浑浊，<a id="a-UQ"></a>则无所见；<a id="a-UR"></a>持心不净不得度世。<a id="a-US"></a>师所见说，<a id="a-UT"></a>弟子当行。<a id="a-UU"></a>师同不入弟子心中，<a id="a-UV"></a>就正其念，<a id="a-UW"></a>念意端者道自得矣。<a id="a-UX"></a>”</p>
  <p id="aUY">佛已乐善净，<a id="a-UZ"></a>又请贤者阿难俱之夫延邑，<a id="a-Ua"></a>止城北树下坐。<a id="a-Ub"></a>脯时，<a id="a-Uc"></a>阿难从宴坐起，<a id="a-Ud"></a>到佛所稽首毕，<a id="a-Ue"></a>叉手问曰：<a id="a-Uf"></a>“仓卒欲知地动几事？<a id="a-Ug"></a>”</p>
  <p id="aUh">佛语阿难：<a id="a-Ui"></a>“有三因缘：<a id="a-Uj"></a>一为地倚水上，<a id="a-Uk"></a>水倚于风，<a id="a-Ul"></a>风倚于空，<a id="a-Um"></a>大风起则水扰，<a id="a-Un"></a>水扰则地动；<a id="a-Uo"></a>二为得道沙门及神妙天，<a id="a-Up"></a>欲现感应故以地动；<a id="a-Uq"></a>三为佛力，<a id="a-Ur"></a>自我作佛前后已动，<a id="a-Us"></a>三千日月、<a id="a-Ut"></a>万二千天地无不感发，<a id="a-Uu"></a>天人鬼神多得闻解。<a id="a-Uv"></a>”</p>
  <p id="aUw">阿难叹曰：<a id="a-Ux"></a>“妙哉！<a id="a-Uy"></a>佛为无伦，<a id="a-Uz"></a>以自然法无不感动，<a id="a-V0"></a>至德至道巍巍乃尔。<a id="a-V1"></a>”</p>
  <p id="aV2">佛言：<a id="a-V3"></a>“如是，<a id="a-V4"></a>如是。<a id="a-V5"></a>阿难，<a id="a-V6"></a>佛德不小，<a id="a-V7"></a>乃从无数劫积累功德，<a id="a-V8"></a>奉行诸善自致作佛，<a id="a-V9"></a>有是神妙自然法化、<a id="a-VA"></a>一切知、<a id="a-VB"></a>一切见、<a id="a-VC"></a>无不入、<a id="a-VD"></a>无不化。<a id="a-VE"></a>忆念我昔以慈悲心，<a id="a-VF"></a>若干百千人，<a id="a-VG"></a>天下诸王君子众，<a id="a-VH"></a>化住相见，<a id="a-VI"></a>随其像貌为安慰说经道，<a id="a-VJ"></a>周流教化使得善意。<a id="a-VK"></a>如是现化遍于八方，<a id="a-VL"></a>随其国俗服饰语言，<a id="a-VM"></a>相其人行何法知何经，<a id="a-VN"></a>而为演说授以正道。<a id="a-VO"></a>乐义言者为设典教，<a id="a-VP"></a>解道理者为说上要，<a id="a-VQ"></a>坚立其志已而舍没。<a id="a-VR"></a>设王君子莫知我谁，<a id="a-VS"></a>后皆耽味敬承法化。<a id="a-VT"></a>是为佛之清妙自然法也。</p>
  <p id="aVU">“又我阿难，<a id="a-VV"></a>得佛力遍入现化，<a id="a-VW"></a>以佛仪法入沙门众为之师导，<a id="a-VX"></a>已后化入梵志之众；<a id="a-VY"></a>又居士、<a id="a-VZ"></a>儒林、<a id="a-Va"></a>异学，<a id="a-Vb"></a>随其被服声音语言，<a id="a-Vc"></a>授与经道一切成就，<a id="a-Vd"></a>为厝模法已而舍殁，<a id="a-Ve"></a>子曹皆受我教而莫我知。<a id="a-Vf"></a>是佛之难有自然法也。<a id="a-Vg"></a>佛亦上入第一四天王，<a id="a-Vh"></a>遍上第二忉利天、<a id="a-Vi"></a>第三焰天、<a id="a-Vj"></a>第四兜术天、<a id="a-Vk"></a>第五不憍乐天、<a id="a-Vl"></a>第六化应声天周币魔界，<a id="a-Vm"></a>又上第七梵天、<a id="a-Vn"></a>第八梵众天、<a id="a-Vo"></a>第九梵辅天、<a id="a-Vp"></a>第十大梵天、<a id="a-Vq"></a>第十一水行天、<a id="a-Vr"></a>第十二水微天、<a id="a-Vs"></a>第十三水无量天、<a id="a-Vt"></a>第十四水音天、<a id="a-Vu"></a>第十五约净天、<a id="a-Vv"></a>第十六遍净天、<a id="a-Vw"></a>第十七清明天、<a id="a-Vx"></a>第十八守妙天、<a id="a-Vy"></a>第十九玄妙天、<a id="a-Vz"></a>第二十福德天、<a id="a-W0"></a>第二十一悫淳天、<a id="a-W1"></a>第二十二近天、<a id="a-W2"></a>第二十三快见天、<a id="a-W3"></a>第二十四无结爱天。<a id="a-W4"></a>我皆周遍若干百千人，<a id="a-W5"></a>是诸天随形貌与相见，<a id="a-W6"></a>乐清净者为说清净，<a id="a-W7"></a>达道意者劝使布化，<a id="a-W8"></a>在清人者立以大其解法情即授以要，<a id="a-W9"></a>诱劝导利化使得道讫辄舍殁，<a id="a-WA"></a>彼诸天辈莫知我谁。<a id="a-WB"></a>是佛之难有自然法也。<a id="a-WC"></a>上余四天皆无形声故佛不往，<a id="a-WD"></a>第二十五空慧入天、<a id="a-WE"></a>第二十六识慧入天、<a id="a-WF"></a>第二十七不用慧入天、<a id="a-WG"></a>第二十八不想入天。</p>
  <p id="aWH">“如是，<a id="a-WI"></a>阿难，<a id="a-WJ"></a>佛恩广大无不成济。<a id="a-WK"></a>然而难值，<a id="a-WL"></a>佛出世间如沤波罗华时时有耳！<a id="a-WM"></a>佛所说法亦难闻闻，<a id="a-WN"></a>已闻经法当受护持。<a id="a-WO"></a>护持云何？<a id="a-WP"></a>我灭度后若有比丘言：<a id="a-WQ"></a>‘我见佛，<a id="a-WR"></a>口受是法、<a id="a-WS"></a>是律、<a id="a-WT"></a>是教。<a id="a-WU"></a>’然其言说不近不经而亏损法，<a id="a-WV"></a>当持法句经所言律所见为解说之。<a id="a-WW"></a>若经不入与法意比，<a id="a-WX"></a>则当谏曰：<a id="a-WY"></a>‘贤者且听，<a id="a-WZ"></a>佛不说是。<a id="a-Wa"></a>吾子妄受与法意违，<a id="a-Wb"></a>非法非律不如佛教，<a id="a-Wc"></a>当知弃是。<a id="a-Wd"></a>’若有比丘言：<a id="a-We"></a>‘我所止得，<a id="a-Wf"></a>依圣众有法戒者，<a id="a-Wg"></a>面受是法、<a id="a-Wh"></a>是律、<a id="a-Wi"></a>是教。<a id="a-Wj"></a>’然其言说不近不经亏损正法，<a id="a-Wk"></a>当持法句经义律语为解说之。<a id="a-Wl"></a>若经不入与法意诤，<a id="a-Wm"></a>则当谏谓：<a id="a-Wn"></a>‘贤者且听，<a id="a-Wo"></a>比丘众者知法晓律，<a id="a-Wp"></a>此非法律。<a id="a-Wq"></a>吾子妄受不应于经与法意违，<a id="a-Wr"></a>不如佛教，<a id="a-Ws"></a>当知弃是。<a id="a-Wt"></a>’若有比丘言：<a id="a-Wu"></a>‘我面从耆旧长老者，<a id="a-Wv"></a>口受是法、<a id="a-Ww"></a>是律、<a id="a-Wx"></a>是教。<a id="a-Wy"></a>’然其言教不近不经亏损正法，<a id="a-Wz"></a>当持法句经义语为解说之。<a id="a-X0"></a>若经不入与法意违，<a id="a-X1"></a>则当谏谓：<a id="a-X2"></a>‘贤者且听，<a id="a-X3"></a>耆旧长老知法晓律，<a id="a-X4"></a>此非法律。<a id="a-X5"></a>吾子妄受不应于经与法意违，<a id="a-X6"></a>不如律教，<a id="a-X7"></a>当知弃是。<a id="a-X8"></a>’若有比丘言：<a id="a-X9"></a>‘我得近贤才高明智达福慧众，<a id="a-XA"></a>所宗事面从受是经法律教。<a id="a-XB"></a>’然其言说不近不经亏损正法，<a id="a-XC"></a>当持法句义解说之。<a id="a-XD"></a>若经不入与法意诤，<a id="a-XE"></a>则当谏谓：<a id="a-XF"></a>‘正贤者且听，<a id="a-XG"></a>贤哲高明晓法律，<a id="a-XH"></a>此非法律。<a id="a-XI"></a>吾子妄受不应于经与法意违，<a id="a-XJ"></a>不如佛教，<a id="a-XK"></a>当知弃是。<a id="a-XL"></a>’</p>
  <p id="aXM">“又复阿难，<a id="a-XN"></a>若有言：<a id="a-XO"></a>‘我得从佛受是法语。<a id="a-XP"></a>’而其言谬不合经法。<a id="a-XQ"></a>若有言：<a id="a-XR"></a>‘我从依圣众奉法者受。<a id="a-XS"></a>’而其言谬不合经法。<a id="a-XT"></a>若复言：<a id="a-XU"></a>‘我口从耆旧长老受是。<a id="a-XV"></a>’其言错谬不合经法。<a id="a-XW"></a>若言：<a id="a-XX"></a>‘我从贤才高明智大福慧，<a id="a-XY"></a>面受是语。<a id="a-XZ"></a>’而其言非不合经法。<a id="a-Xa"></a>当举佛语以解晓之，<a id="a-Xb"></a>趣使其人入经承律，<a id="a-Xc"></a>以为详说佛经法教圣众所承、<a id="a-Xd"></a>长老所明、<a id="a-Xe"></a>贤才所识、<a id="a-Xf"></a>贤者谛受，<a id="a-Xg"></a>如律教无得诤，<a id="a-Xh"></a>当知持是四。<a id="a-Xi"></a>若彼阿难，<a id="a-Xj"></a>有是四暗亏损正法，<a id="a-Xk"></a>当为分别令弃邪媚受四正意，<a id="a-Xl"></a>是为受持护法者也。<a id="a-Xm"></a>其不承经戒者，<a id="a-Xn"></a>众比丘当黜之。<a id="a-Xo"></a>稊稗不去害善谷苗，<a id="a-Xp"></a>弟子不善坏我道法，<a id="a-Xq"></a>当相检校，<a id="a-Xr"></a>无得以佛去故不承用教。<a id="a-Xs"></a>世有沙门，<a id="a-Xt"></a>奉行经戒，<a id="a-Xu"></a>则天下得福，<a id="a-Xv"></a>天神皆喜。<a id="a-Xw"></a>若闻在所有明经比丘、<a id="a-Xx"></a>长老比丘，<a id="a-Xy"></a>新人学者当从咨受。<a id="a-Xz"></a>如是则清信之士、<a id="a-Y0"></a>清信之女，<a id="a-Y1"></a>乐供衣食、<a id="a-Y2"></a>床卧、<a id="a-Y3"></a>疾药。<a id="a-Y4"></a>比丘同道，<a id="a-Y5"></a>不可不和。<a id="a-Y6"></a>其堕地狱三恶道者，<a id="a-Y7"></a>皆不和故耳！<a id="a-Y8"></a>比丘不可转相形笑言：<a id="a-Y9"></a>‘我知经多，<a id="a-YA"></a>汝知经少。<a id="a-YB"></a>’知多知少，<a id="a-YC"></a>各自行之。<a id="a-YD"></a>言说应经者用，<a id="a-YE"></a>不合者弃。<a id="a-YF"></a>是佛所说，<a id="a-YG"></a>比丘所受，<a id="a-YH"></a>必善持之。<a id="a-YI"></a>若令如后，<a id="a-YJ"></a>凡讲论经，<a id="a-YK"></a>当言：<a id="a-YL"></a>‘闻如是：<a id="a-YM"></a>一时，<a id="a-YN"></a>佛在某国某处，<a id="a-YO"></a>与某比丘俱说是经。<a id="a-YP"></a>’若其经是，<a id="a-YQ"></a>不得苟言非佛所说。<a id="a-YR"></a>相承用如是者，<a id="a-YS"></a>比丘法可得久住。<a id="a-YT"></a>”</p>
  <p id="aYU">彼时，<a id="a-YV"></a>佛请贤者阿难，<a id="a-YW"></a>俱之波旬国，<a id="a-YX"></a>弟子皆行。<a id="a-YY"></a>佛以乐夫延历城中，<a id="a-YZ"></a>去到止城外禅头园中。<a id="a-Ya"></a>波旬豪姓有诸华氏，<a id="a-Yb"></a>闻佛来到皆出作礼，<a id="a-Yc"></a>稽首毕，<a id="a-Yd"></a>一面坐。<a id="a-Ye"></a>佛告诸华氏：<a id="a-Yf"></a>“智者居家，<a id="a-Yg"></a>恭俭节用，<a id="a-Yh"></a>所奉有四，<a id="a-Yi"></a>用得欢喜：<a id="a-Yj"></a>一为供养父母妻子；<a id="a-Yk"></a>二为瞻视人客奴婢；<a id="a-Yl"></a>三为给施亲属知友；<a id="a-Ym"></a>四为奉事君天、<a id="a-Yn"></a>正神、<a id="a-Yo"></a>沙门、<a id="a-Yp"></a>道士。<a id="a-Yq"></a>是谓知生全身安家，<a id="a-Yr"></a>得力得色，<a id="a-Ys"></a>富足名闻，<a id="a-Yt"></a>死得上天。<a id="a-Yu"></a>”</p>
  <p id="aYv">佛为诸华氏，<a id="a-Yw"></a>说法正化若干要语，<a id="a-Yx"></a>皆欢喜去。<a id="a-Yy"></a>有华氏子淳，<a id="a-Yz"></a>独留起整衣服，<a id="a-Z0"></a>长跪白佛：<a id="a-Z1"></a>“欲设微食，<a id="a-Z2"></a>愿与圣众，<a id="a-Z3"></a>俱屈威神。<a id="a-Z4"></a>”佛以慈哀默而可之。<a id="a-Z5"></a>淳喜为礼而归，<a id="a-Z6"></a>调作浓美，<a id="a-Z7"></a>严饰室内。<a id="a-Z8"></a>晨敷床座毕，<a id="a-Z9"></a>行白佛：<a id="a-ZA"></a>“食具已办，<a id="a-ZB"></a>唯圣知时。<a id="a-ZC"></a>”佛与弟子俱到其舍，<a id="a-ZD"></a>就高座于众前坐，<a id="a-ZE"></a>淳手自斟酌，<a id="a-ZF"></a>奉钵致浆。<a id="a-ZG"></a>有恶比丘，<a id="a-ZH"></a>已欲取器，<a id="a-ZI"></a>佛知之。<a id="a-ZJ"></a>淳念圣思，<a id="a-ZK"></a>善意供养，<a id="a-ZL"></a>行澡水毕，<a id="a-ZM"></a>取小床坐佛前，<a id="a-ZN"></a>说颂问曰：</p>
  <p id="aZO">“请贤圣慈智，<a id="a-ZP"></a> 已度到彼岸，</p>
  <p id="aZQ">法御为折疑，<a id="a-ZR"></a> 将几沙门辈？<a id="a-ZS"></a>”</p>
  <p id="aZT">佛告淳：<a id="a-ZU"></a>“沙门有四，<a id="a-ZV"></a>当识别之：<a id="a-ZW"></a>一曰、<a id="a-ZX"></a>行道殊胜；<a id="a-ZY"></a>二曰、<a id="a-ZZ"></a>达道能言；<a id="a-Za"></a>三曰、<a id="a-Zb"></a>依道生活；<a id="a-Zc"></a>四曰、<a id="a-Zd"></a>为道作秽。<a id="a-Ze"></a>何谓殊胜？<a id="a-Zf"></a>佛所说法，<a id="a-Zg"></a>不可称量，<a id="a-Zh"></a>能行无比，<a id="a-Zi"></a>降心能度，<a id="a-Zj"></a>忧畏为法，<a id="a-Zk"></a>御导世间，<a id="a-Zl"></a>是辈沙门为最殊胜。<a id="a-Zm"></a>何谓能言？<a id="a-Zn"></a>佛所称贵微妙之法，<a id="a-Zo"></a>体解其情，<a id="a-Zp"></a>行之不疑，<a id="a-Zq"></a>亦能为人演说道迹，<a id="a-Zr"></a>是辈沙门为愍能言。<a id="a-Zs"></a>何谓依道？<a id="a-Zt"></a>念在自守，<a id="a-Zu"></a>勤综学业，<a id="a-Zv"></a>一向不回，<a id="a-Zw"></a>孜孜无倦，<a id="a-Zx"></a>以法自养，<a id="a-Zy"></a>是辈沙门为知生活。<a id="a-Zz"></a>何谓作秽？<a id="a-a0"></a>恣意所乐，<a id="a-a1"></a>依恃种姓，<a id="a-a2"></a>专为秽行，<a id="a-a3"></a>为众致议，<a id="a-a4"></a>不敬佛语，<a id="a-a5"></a>亦不畏罪，<a id="a-a6"></a>是辈沙门为道作秽。<a id="a-a7"></a>凡人见闻，<a id="a-a8"></a>将谓在道学净智者，<a id="a-a9"></a>如此而已。<a id="a-aA"></a>当知是中，<a id="a-aB"></a>有真有伪，<a id="a-aC"></a>有善有恶，<a id="a-aD"></a>不可齐同以为一也。<a id="a-aE"></a>彼不善者，<a id="a-aF"></a>为贤致谤，<a id="a-aG"></a>是故佛律黜夫恶者。<a id="a-aH"></a>譬如苗中生草、<a id="a-aI"></a>不去害禾，<a id="a-aJ"></a>世多此辈，<a id="a-aK"></a>内怀秽浊，<a id="a-aL"></a>外如清净。<a id="a-aM"></a>若知福者，<a id="a-aN"></a>信心奉道，<a id="a-aO"></a>终不为彼起恨想也。<a id="a-aP"></a>识善之人，<a id="a-aQ"></a>修己远恶除欲怒痴，<a id="a-aR"></a>故得道疾。<a id="a-aS"></a>”佛说已，<a id="a-aT"></a>淳欢喜。</p>
 </body>
</html>