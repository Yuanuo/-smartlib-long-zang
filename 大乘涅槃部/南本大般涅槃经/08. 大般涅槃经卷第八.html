<!doctype html>
<html id="z3IBTbGKU" data-ver="2133">
 <head>
  <meta charset="utf-8">
  <meta author="慧严">
  <meta library="龙藏">
  <meta catalog="大乘涅槃部">
  <meta period="宋">
 </head>
 <body>
  <h1 id="a1">大般涅槃经卷第八</h1>
  <h2 id="a2">如来性品第十二</h2>
  <p id="a3">迦葉白佛言：<a id="a-4"></a>“世尊，<a id="a-5"></a>二十五有，<a id="a-6"></a>有我不耶？<a id="a-7"></a>”</p>
  <p id="a8">佛言：<a id="a-9"></a>“善男子，<a id="a-A"></a>我者即是如来藏义。<a id="a-B"></a>一切众生悉有佛性，<a id="a-C"></a>即是我义。<a id="a-D"></a>如是我义，<a id="a-E"></a>从本已来，<a id="a-F"></a>常为无量烦恼所覆，<a id="a-G"></a>是故众生不能得见。</p>
  <p id="aH">“善男子，<a id="a-I"></a>如贫女人，<a id="a-J"></a>舍内多有真金之藏，<a id="a-K"></a>家人大小无有知者。<a id="a-L"></a>时有异人，<a id="a-M"></a>善知方便，<a id="a-N"></a>语贫女言：<a id="a-O"></a>‘我今雇汝，<a id="a-P"></a>汝可为我耘除草秽。<a id="a-Q"></a>’女即答言：<a id="a-R"></a>‘我今不能。<a id="a-S"></a>汝若能示我子金藏，<a id="a-T"></a>然后乃当速为汝作。<a id="a-U"></a>’是人复言：<a id="a-V"></a>‘我知方便，<a id="a-W"></a>能示汝子。<a id="a-X"></a>’女人答言：<a id="a-Y"></a>‘我家大小尚自不知，<a id="a-Z"></a>况汝能知？<a id="a-a"></a>’是人复言：<a id="a-b"></a>‘我今审能。<a id="a-c"></a>’女人答言：<a id="a-d"></a>‘我亦欲见，<a id="a-e"></a>并可示我。<a id="a-f"></a>’是人即于其家掘出金藏。<a id="a-g"></a>女人见已，<a id="a-h"></a>心生欢喜，<a id="a-i"></a>生奇特想，<a id="a-j"></a>宗仰是人。<a id="a-k"></a>善男子，<a id="a-l"></a>众生佛性亦复如是，<a id="a-m"></a>一切众生不能得见，<a id="a-n"></a>如彼宝藏，<a id="a-o"></a>贫人不知。<a id="a-p"></a>善男子，<a id="a-q"></a>我今普示一切众生所有佛性，<a id="a-r"></a>为诸烦恼之所覆蔽，<a id="a-s"></a>如彼贫人有真金藏不能得见。<a id="a-t"></a>如来今日普示众生诸觉宝藏，<a id="a-u"></a>所谓佛性，<a id="a-v"></a>一切众生见是事已，<a id="a-w"></a>心生欢喜，<a id="a-x"></a>归仰如来。<a id="a-y"></a>善方便者，<a id="a-z"></a>即是如来；<a id="a-10"></a>贫女人者，<a id="a-11"></a>即是一切无量众生；<a id="a-12"></a>真金藏者，<a id="a-13"></a>即佛性也。</p>
  <p id="a14">“复次，<a id="a-15"></a>善男子，<a id="a-16"></a>譬如女人生育一子，<a id="a-17"></a>婴孩得病，<a id="a-18"></a>是女愁恼求觅良医。<a id="a-19"></a>良医既至，<a id="a-1A"></a>合三种药，<a id="a-1B"></a>酥、<a id="a-1C"></a>乳、<a id="a-1D"></a>石蜜，<a id="a-1E"></a>与之令服。<a id="a-1F"></a>因告女人：<a id="a-1G"></a>‘儿服药已，<a id="a-1H"></a>且莫与乳。<a id="a-1I"></a>须药消已，<a id="a-1J"></a>尔乃与之。<a id="a-1K"></a>’是时女人即以苦味用涂其乳，<a id="a-1L"></a>语其儿言：<a id="a-1M"></a>‘我乳毒涂，<a id="a-1N"></a>不可复触。<a id="a-1O"></a>’小儿渴乏，<a id="a-1P"></a>欲得母乳，<a id="a-1Q"></a>闻乳毒气，<a id="a-1R"></a>便远舍去。<a id="a-1S"></a>至其药消，<a id="a-1T"></a>母乃洗乳，<a id="a-1U"></a>唤子与之。<a id="a-1V"></a>是时小儿虽复饥渴，<a id="a-1W"></a>先闻毒气，<a id="a-1X"></a>是故不来。<a id="a-1Y"></a>母复语言：<a id="a-1Z"></a>‘为汝服药，<a id="a-1a"></a>故以毒涂。<a id="a-1b"></a>汝药已消，<a id="a-1c"></a>我已洗竟，<a id="a-1d"></a>汝便可来，<a id="a-1e"></a>饮乳无苦。<a id="a-1f"></a>’其儿闻已，<a id="a-1g"></a>渐渐还饮。<a id="a-1h"></a>善男子，<a id="a-1i"></a>如来亦尔，<a id="a-1j"></a>为度一切，<a id="a-1k"></a>教诸众生修无我法；<a id="a-1l"></a>如是修已，<a id="a-1m"></a>永断我心，<a id="a-1n"></a>入于涅槃。<a id="a-1o"></a>为除世间诸妄见故，<a id="a-1p"></a>示现出过世间法故，<a id="a-1q"></a>复示世间计我虚妄非真实故，<a id="a-1r"></a>修无我法清净身故。<a id="a-1s"></a>譬如女人为其子故，<a id="a-1t"></a>以苦味涂乳；<a id="a-1u"></a>如来亦尔，<a id="a-1v"></a>为修空故，<a id="a-1w"></a>说言诸法悉无有我。<a id="a-1x"></a>如彼女人净洗乳已，<a id="a-1y"></a>而唤其子欲令还服；<a id="a-1z"></a>我今亦尔，<a id="a-20"></a>说如来藏，<a id="a-21"></a>是故比丘不应生怖。<a id="a-22"></a>如彼小儿，<a id="a-23"></a>闻母唤已，<a id="a-24"></a>渐还饮乳；<a id="a-25"></a>比丘亦尔，<a id="a-26"></a>应自分别如来秘藏，<a id="a-27"></a>不得不有。<a id="a-28"></a>”</p>
  <p id="a29">迦葉菩萨白佛言：<a id="a-2A"></a>“世尊，<a id="a-2B"></a>实无有我。<a id="a-2C"></a>何以故？<a id="a-2D"></a>婴儿生时，<a id="a-2E"></a>无所知晓。<a id="a-2F"></a>若有我者，<a id="a-2G"></a>即生之日，<a id="a-2H"></a>寻应有知，<a id="a-2I"></a>以是义故，<a id="a-2J"></a>定知无我。<a id="a-2K"></a>若定有我，<a id="a-2L"></a>受生已后，<a id="a-2M"></a>应无终没。<a id="a-2N"></a>若使一切皆有佛性是常住者，<a id="a-2O"></a>应无坏相。<a id="a-2P"></a>若无坏相，<a id="a-2Q"></a>云何而有刹利、<a id="a-2R"></a>婆罗门、<a id="a-2S"></a>毗舍、<a id="a-2T"></a>首陀及旃陀罗、<a id="a-2U"></a>畜生差别？<a id="a-2V"></a>今见业缘种种不同，<a id="a-2W"></a>诸趣各异，<a id="a-2X"></a>若定有我，<a id="a-2Y"></a>一切众生应无胜负。<a id="a-2Z"></a>以是义故，<a id="a-2a"></a>定知佛性非是常法。<a id="a-2b"></a>若言佛性定是常者，<a id="a-2c"></a>何缘复说有杀、<a id="a-2d"></a>盗、<a id="a-2e"></a>淫、<a id="a-2f"></a>两舌、<a id="a-2g"></a>恶口、<a id="a-2h"></a>妄言、<a id="a-2i"></a>绮语、<a id="a-2j"></a>贪恚、<a id="a-2k"></a>邪见？<a id="a-2l"></a>若我性常，<a id="a-2m"></a>何故酒后荒醉迷乱？<a id="a-2n"></a>若我性常，<a id="a-2o"></a>盲应见色，<a id="a-2p"></a>聋应闻声，<a id="a-2q"></a>哑应能语，<a id="a-2r"></a>拘躄能行。<a id="a-2s"></a>若我性常，<a id="a-2t"></a>不应避于火坑、<a id="a-2u"></a>大水、<a id="a-2v"></a>毒药、<a id="a-2w"></a>刀剑、<a id="a-2x"></a>恶人、<a id="a-2y"></a>禽兽。<a id="a-2z"></a>若我常者，<a id="a-30"></a>本所更事不应忘失。<a id="a-31"></a>若不忘失，<a id="a-32"></a>何缘复言我曾何处见是人耶？<a id="a-33"></a>若我常者，<a id="a-34"></a>则不应有老少盛衰忆念往事。<a id="a-35"></a>若我常者，<a id="a-36"></a>止住何处？<a id="a-37"></a>为在涕唾青黄赤白诸色中耶？<a id="a-38"></a>若我常者，<a id="a-39"></a>应遍身中，<a id="a-3A"></a>如胡麻油间无空处，<a id="a-3B"></a>若断身时，<a id="a-3C"></a>我亦应断。<a id="a-3D"></a>”</p>
  <p id="a3E">佛告迦葉：<a id="a-3F"></a>“善男子，<a id="a-3G"></a>譬如王家有大力士，<a id="a-3H"></a>其人眉间有金刚珠，<a id="a-3I"></a>与余力士捔力相扑，<a id="a-3J"></a>而彼力士以头触之，<a id="a-3K"></a>其额上珠寻没肤中，<a id="a-3L"></a>都不自知是珠所在。<a id="a-3M"></a>其处有疮，<a id="a-3N"></a>即命良医欲自疗治。<a id="a-3O"></a>时有明医善知方药，<a id="a-3P"></a>即知是疮因珠入体，<a id="a-3Q"></a>是珠入皮即便停住。<a id="a-3R"></a>是时良医寻问力士：<a id="a-3S"></a>‘卿额上珠为何所在？<a id="a-3T"></a>’力士惊答：<a id="a-3U"></a>‘大师医王，<a id="a-3V"></a>我额上珠乃无去耶！<a id="a-3W"></a>是珠今者为何所在？<a id="a-3X"></a>将非幻化？<a id="a-3Y"></a>’忧愁啼哭。<a id="a-3Z"></a>是时良医慰喻力士：<a id="a-3a"></a>‘汝今不应生大愁苦。<a id="a-3b"></a>汝因斗时，<a id="a-3c"></a>宝珠入体，<a id="a-3d"></a>今在皮里，<a id="a-3e"></a>影现于外。<a id="a-3f"></a>汝等斗时，<a id="a-3g"></a>瞋恚毒盛，<a id="a-3h"></a>珠陷入体，<a id="a-3i"></a>故不自知。<a id="a-3j"></a>’是时力士不信医言：<a id="a-3k"></a>‘若在皮里，<a id="a-3l"></a>脓血不净，<a id="a-3m"></a>何缘不出？<a id="a-3n"></a>若在筋里，<a id="a-3o"></a>不应可见。<a id="a-3p"></a>汝今云何欺诳于我？<a id="a-3q"></a>’时医执镜以照其面，<a id="a-3r"></a>珠在镜中明了显现。<a id="a-3s"></a>力士见已，<a id="a-3t"></a>心怀惊怪生奇特想。<a id="a-3u"></a>善男子，<a id="a-3v"></a>一切众生亦复如是，<a id="a-3w"></a>不能亲近善知识故，<a id="a-3x"></a>虽有佛性皆不能见，<a id="a-3y"></a>而为贪淫、<a id="a-3z"></a>瞋恚、<a id="a-40"></a>愚痴之所覆蔽，<a id="a-41"></a>故堕地狱、<a id="a-42"></a>畜生、<a id="a-43"></a>饿鬼、<a id="a-44"></a>阿修罗、<a id="a-45"></a>旃陀罗、<a id="a-46"></a>刹利、<a id="a-47"></a>婆罗门、<a id="a-48"></a>毗舍、<a id="a-49"></a>首陀，<a id="a-4A"></a>生如是等种种家中。<a id="a-4B"></a>因心所起种种业缘，<a id="a-4C"></a>虽受人身，<a id="a-4D"></a>聋盲喑哑，<a id="a-4E"></a>拘躄癃跛，<a id="a-4F"></a>于二十五有受诸果报，<a id="a-4G"></a>贪淫、<a id="a-4H"></a>瞋恚、<a id="a-4I"></a>愚痴覆心，<a id="a-4J"></a>不知佛性。<a id="a-4K"></a>如彼力士，<a id="a-4L"></a>宝珠在体，<a id="a-4M"></a>谓呼失去；<a id="a-4N"></a>众生亦尔，<a id="a-4O"></a>不知亲近善知识故，<a id="a-4P"></a>不识如来微密宝藏，<a id="a-4Q"></a>修学无我。<a id="a-4R"></a>譬如非圣，<a id="a-4S"></a>虽说有我，<a id="a-4T"></a>亦复不知我之真性；<a id="a-4U"></a>我诸弟子亦复如是，<a id="a-4V"></a>不知亲近善知识故，<a id="a-4W"></a>修学无我，<a id="a-4X"></a>亦复不知无我之处。<a id="a-4Y"></a>尚自不知无我真性，<a id="a-4Z"></a>况复能知有我真性？<a id="a-4a"></a>善男子，<a id="a-4b"></a>如来如是说诸众生皆有佛性，<a id="a-4c"></a>譬如良医示彼力士金刚宝珠。<a id="a-4d"></a>是诸众生为无量亿诸烦恼等之所覆蔽，<a id="a-4e"></a>不识佛性，<a id="a-4f"></a>若尽烦恼，<a id="a-4g"></a>尔时乃得证知明了；<a id="a-4h"></a>如彼力士，<a id="a-4i"></a>于明镜中见其宝珠。<a id="a-4j"></a>善男子，<a id="a-4k"></a>如来秘藏如是无量不可思议。</p>
  <p id="a4l">“复次，<a id="a-4m"></a>善男子，<a id="a-4n"></a>譬如雪山有一味药，<a id="a-4o"></a>名曰乐味。<a id="a-4p"></a>其味极甜，<a id="a-4q"></a>在深丛下，<a id="a-4r"></a>人无能见。<a id="a-4s"></a>有人闻香，<a id="a-4t"></a>即知其地当有是药。<a id="a-4u"></a>过去世中有转轮王，<a id="a-4v"></a>于彼雪山，<a id="a-4w"></a>为此药故，<a id="a-4x"></a>在在处处造作木筒以接是药。<a id="a-4y"></a>是药熟时，<a id="a-4z"></a>从地流出，<a id="a-50"></a>集木筒中，<a id="a-51"></a>其味真正。<a id="a-52"></a>王既没已，<a id="a-53"></a>其后是药，<a id="a-54"></a>或醋、<a id="a-55"></a>或碱、<a id="a-56"></a>或甜、<a id="a-57"></a>或苦、<a id="a-58"></a>或辛、<a id="a-59"></a>或淡，<a id="a-5A"></a>如是一味随其流处有种种异。<a id="a-5B"></a>是药真味，<a id="a-5C"></a>停留在山犹如满月，<a id="a-5D"></a>凡人薄福，<a id="a-5E"></a>虽以掘凿加功苦至而不能得。<a id="a-5F"></a>复有圣王出现于世，<a id="a-5G"></a>以福因缘，<a id="a-5H"></a>即得是药真正之味。<a id="a-5I"></a>善男子，<a id="a-5J"></a>如来秘藏其味亦尔，<a id="a-5K"></a>为诸烦恼丛林所覆，<a id="a-5L"></a>无明众生不能得见。<a id="a-5M"></a>药一味者譬如佛性，<a id="a-5N"></a>以烦恼故出种种味，<a id="a-5O"></a>所谓地狱、<a id="a-5P"></a>畜生、<a id="a-5Q"></a>饿鬼、<a id="a-5R"></a>天、<a id="a-5S"></a>人、<a id="a-5T"></a>男女、<a id="a-5U"></a>非男非女、<a id="a-5V"></a>刹利、<a id="a-5W"></a>婆罗门、<a id="a-5X"></a>毗舍、<a id="a-5Y"></a>首陀。<a id="a-5Z"></a>佛性雄猛，<a id="a-5a"></a>难可毁坏，<a id="a-5b"></a>是故无有能杀害者。<a id="a-5c"></a>若有杀者，<a id="a-5d"></a>则断佛性，<a id="a-5e"></a>如是佛性终不可断。<a id="a-5f"></a>性若可断，<a id="a-5g"></a>无有是处。<a id="a-5h"></a>如我性者，<a id="a-5i"></a>即是如来秘密之藏。<a id="a-5j"></a>如是秘藏，<a id="a-5k"></a>一切无能毁坏烧灭。<a id="a-5l"></a>虽不可坏，<a id="a-5m"></a>然不可见，<a id="a-5n"></a>若得成就阿耨多罗三藐三菩提，<a id="a-5o"></a>尔乃证知。<a id="a-5p"></a>以是因缘，<a id="a-5q"></a>无能杀者。<a id="a-5r"></a>”</p>
  <p id="a5s">迦葉菩萨复白佛言：<a id="a-5t"></a>“世尊，<a id="a-5u"></a>若无杀者，<a id="a-5v"></a>应当无有不善之业。<a id="a-5w"></a>”</p>
  <p id="a5x">佛告迦葉：<a id="a-5y"></a>“实有杀生。<a id="a-5z"></a>何以故？<a id="a-60"></a>善男子，<a id="a-61"></a>众生佛性住五阴中，<a id="a-62"></a>若坏五阴名曰杀生，<a id="a-63"></a>若有杀生即堕恶趣。<a id="a-64"></a>以业因缘而有刹利、<a id="a-65"></a>婆罗门等、<a id="a-66"></a>毗舍、<a id="a-67"></a>首陀及旃陀罗、<a id="a-68"></a>若男若女、<a id="a-69"></a>非男非女、<a id="a-6A"></a>二十五有差别之相流转生死。<a id="a-6B"></a>非圣之人横计于我大小诸相犹如稗子，<a id="a-6C"></a>或如米豆，<a id="a-6D"></a>乃至母指，<a id="a-6E"></a>如是种种妄生忆想，<a id="a-6F"></a>妄想之相无有真实。<a id="a-6G"></a>出世我相名为佛性，<a id="a-6H"></a>如是计我，<a id="a-6I"></a>是名最善。</p>
  <p id="a6J">“复次，<a id="a-6K"></a>善男子，<a id="a-6L"></a>譬如有人善知伏藏，<a id="a-6M"></a>即取利钁掘地直下，<a id="a-6N"></a>磐石沙砾直过无难，<a id="a-6O"></a>唯至金刚不能穿彻。<a id="a-6P"></a>夫金刚者，<a id="a-6Q"></a>所有刀斧不能破坏。<a id="a-6R"></a>善男子，<a id="a-6S"></a>众生佛性亦复如是，<a id="a-6T"></a>一切论者、<a id="a-6U"></a>天魔波旬及诸人天所不能坏。<a id="a-6V"></a>五阴之相即是起作，<a id="a-6W"></a>起作之相犹如石沙可穿可坏。<a id="a-6X"></a>佛性真我，<a id="a-6Y"></a>譬如金刚不可毁坏。<a id="a-6Z"></a>以是义故，<a id="a-6a"></a>坏五阴者名为杀生。<a id="a-6b"></a>善男子，<a id="a-6c"></a>必定当知佛法如是不可思议。</p>
  <p id="a6d">“善男子，<a id="a-6e"></a>方等经者，<a id="a-6f"></a>犹如甘露，<a id="a-6g"></a>亦如毒药。<a id="a-6h"></a>”</p>
  <p id="a6i">迦葉菩萨复白佛言：<a id="a-6j"></a>“如来何缘说方等经，<a id="a-6k"></a>譬如甘露，<a id="a-6l"></a>亦如毒药？<a id="a-6m"></a>”</p>
  <p id="a6n">佛言：<a id="a-6o"></a>“善男子，<a id="a-6p"></a>汝今欲知如来秘藏真实义不？<a id="a-6q"></a>”</p>
  <p id="a6r">迦葉白言：<a id="a-6s"></a>“我今实欲得知如来秘藏之义。<a id="a-6t"></a>”</p>
  <p id="a6u">尔时，<a id="a-6v"></a>世尊而说偈言：</p>
  <p id="a6w">“或有服甘露，<a id="a-6x"></a> 伤命而早夭，</p>
  <p id="a6y">或复服甘露，<a id="a-6z"></a> 寿命得长存，</p>
  <p id="a70">或有服毒生，<a id="a-71"></a> 有缘服毒死。</p>
  <p id="a72">无碍智甘露，<a id="a-73"></a> 所谓大乘典，</p>
  <p id="a74">如是大乘典，<a id="a-75"></a> 亦名杂毒药。</p>
  <p id="a76">如酥醍醐等，<a id="a-77"></a> 及以诸石蜜，</p>
  <p id="a78">服消则为药，<a id="a-79"></a> 不消则为毒。</p>
  <p id="a7A">方等亦如是，<a id="a-7B"></a> 智者为甘露，</p>
  <p id="a7C">愚不知佛性，<a id="a-7D"></a> 服之则成毒。</p>
  <p id="a7E">声闻及缘觉，<a id="a-7F"></a> 大乘为甘露，</p>
  <p id="a7G">犹如诸味中，<a id="a-7H"></a> 乳最为第一。</p>
  <p id="a7I">如是勤进者，<a id="a-7J"></a> 依因于大乘，</p>
  <p id="a7K">得至于涅槃，<a id="a-7L"></a> 成人中象王。</p>
  <p id="a7M">众生知佛性，<a id="a-7N"></a> 犹如迦葉等，</p>
  <p id="a7O">无上甘露味，<a id="a-7P"></a> 不生亦不死。</p>
  <p id="a7Q">迦葉汝今当，<a id="a-7R"></a> 善分别三归，</p>
  <p id="a7S">如是三归性，<a id="a-7T"></a> 则是我之性。</p>
  <p id="a7U">若能谛观察，<a id="a-7V"></a> 我性有佛性，</p>
  <p id="a7W">当知如是人，<a id="a-7X"></a> 得入秘密藏，</p>
  <p id="a7Y">知我及我所，<a id="a-7Z"></a> 是人已出世。</p>
  <p id="a7a">佛法三宝性，<a id="a-7b"></a> 无上第一尊。</p>
  <p id="a7c">如我所说偈，<a id="a-7d"></a> 其性义如是。<a id="a-7e"></a>”</p>
  <p id="a7f">尔时，<a id="a-7g"></a>迦葉复说偈言：</p>
  <p id="a7h">“我今都不知，<a id="a-7i"></a> 归依三宝处，</p>
  <p id="a7j">云何当归趣，<a id="a-7k"></a> 无上无所畏？</p>
  <p id="a7l">不知三宝处，<a id="a-7m"></a> 云何作无我？</p>
  <p id="a7n">云何归佛者，<a id="a-7o"></a> 而得于安慰？</p>
  <p id="a7p">云何归依法？<a id="a-7q"></a> 唯愿为我说。</p>
  <p id="a7r">云何得自在？<a id="a-7s"></a> 云何不自在？</p>
  <p id="a7t">云何归依僧，<a id="a-7u"></a> 转得无上利？</p>
  <p id="a7v">云何真实说，<a id="a-7w"></a> 未来成佛道？</p>
  <p id="a7x">未来若不成，<a id="a-7y"></a> 云何归三宝？</p>
  <p id="a7z">我今无预知，<a id="a-80"></a> 当行次第依。</p>
  <p id="a81">云何未怀妊，<a id="a-82"></a> 而作生子想？</p>
  <p id="a83">若必在胎中，<a id="a-84"></a> 则名为有子。</p>
  <p id="a85">子若在胎中，<a id="a-86"></a> 定当生不久，</p>
  <p id="a87">是名为子义，<a id="a-88"></a> 众生业亦然。</p>
  <p id="a89">如佛之所说，<a id="a-8A"></a> 愚者不能知，</p>
  <p id="a8B">以其不知故，<a id="a-8C"></a> 轮回生死狱。</p>
  <p id="a8D">假名优婆塞，<a id="a-8E"></a> 不知真实义，</p>
  <p id="a8F">唯愿广分别，<a id="a-8G"></a> 除断我疑网。</p>
  <p id="a8H">如来大智慧，<a id="a-8I"></a> 唯垂哀分别，</p>
  <p id="a8J">愿说于如来，<a id="a-8K"></a> 秘密之宝藏。</p>
  <p id="a8L">“迦葉汝当知，<a id="a-8M"></a> 我今当为汝，</p>
  <p id="a8N">善开微密藏，<a id="a-8O"></a> 令汝疑得断。</p>
  <p id="a8P">今当至心听，<a id="a-8Q"></a> 汝于诸菩萨，</p>
  <p id="a8R">则与第七佛，<a id="a-8S"></a> 同其一名号。</p>
  <p id="a8T">归依于佛者，<a id="a-8U"></a> 真名优婆塞，</p>
  <p id="a8V">终不更归依，<a id="a-8W"></a> 其余诸天神；</p>
  <p id="a8X">归依于法者，<a id="a-8Y"></a> 则离于杀害；</p>
  <p id="a8Z">归依圣僧者，<a id="a-8a"></a> 不求于外道。</p>
  <p id="a8b">如是归三宝，<a id="a-8c"></a> 则得无所畏。<a id="a-8d"></a>”</p>
  <p id="a8e">迦葉白佛言：</p>
  <p id="a8f">“我亦归三宝，<a id="a-8g"></a>是名为正路，</p>
  <p id="a8h">诸佛之境界。</p>
  <p id="a8i">三宝平等相，<a id="a-8j"></a> 常有大智性，</p>
  <p id="a8k">我性及佛性，<a id="a-8l"></a> 无二无差别。</p>
  <p id="a8m">是道佛所赞，<a id="a-8n"></a> 正进安止处，</p>
  <p id="a8o">亦名正遍见，<a id="a-8p"></a> 故为佛所称。</p>
  <p id="a8q">我亦趣善逝，<a id="a-8r"></a> 所赞无上道，</p>
  <p id="a8s">是最为甘露，<a id="a-8t"></a> 诸有所无有。<a id="a-8u"></a>”</p>
  <p id="a8v">尔时，<a id="a-8w"></a>佛告迦葉菩萨：<a id="a-8x"></a>“善男子，<a id="a-8y"></a>汝今不应如诸声闻凡夫之人分别三宝，<a id="a-8z"></a>于此大乘无有三归分别之相。<a id="a-90"></a>所以者何？<a id="a-91"></a>于佛性中即有法、<a id="a-92"></a>僧。<a id="a-93"></a>为欲化度声闻凡夫，<a id="a-94"></a>故分别说三宝异相。<a id="a-95"></a>善男子，<a id="a-96"></a>若欲随顺世间法者，<a id="a-97"></a>则应分别有三归依。</p>
  <p id="a98">“善男子，<a id="a-99"></a>菩萨应作如是思惟：<a id="a-9A"></a>‘我今此身归依于佛。<a id="a-9B"></a>若即此身得成佛道，<a id="a-9C"></a>既成佛已，<a id="a-9D"></a>不当恭敬礼拜供养于诸世尊。<a id="a-9E"></a>何以故？<a id="a-9F"></a>诸佛平等，<a id="a-9G"></a>等为众生作归依故。<a id="a-9H"></a>若欲尊重法身舍利，<a id="a-9I"></a>便应礼敬诸佛塔庙。<a id="a-9J"></a>所以者何？<a id="a-9K"></a>为欲化度诸众生故，<a id="a-9L"></a>亦令众生于我身中起塔庙想礼拜供养，<a id="a-9M"></a>如是众生以我法身为归依处。<a id="a-9N"></a>一切众生皆依非真邪伪之法，<a id="a-9O"></a>我当次第为说真法。<a id="a-9P"></a>又有归依非真僧者，<a id="a-9Q"></a>我当为作依真僧处。<a id="a-9R"></a>若有分别三归依者，<a id="a-9S"></a>我当为作一归依处，<a id="a-9T"></a>无三差别。<a id="a-9U"></a>于生盲众为作眼目，<a id="a-9V"></a>复当为诸声闻、<a id="a-9W"></a>缘觉作真归处。<a id="a-9X"></a>’善男子，<a id="a-9Y"></a>如是菩萨为无量恶诸众生等及诸智者而作佛事。</p>
  <p id="a9Z">“善男子，<a id="a-9a"></a>譬如有人临阵战时即生心念：<a id="a-9b"></a>‘我于是中最为第一，<a id="a-9c"></a>一切兵众悉依恃我。<a id="a-9d"></a>’亦如大子如是思惟：<a id="a-9e"></a>‘我当调伏其余王子，<a id="a-9f"></a>绍继大王帝王之业而得自在，<a id="a-9g"></a>令诸王子悉见归依。<a id="a-9h"></a>’是故不应生下劣心。<a id="a-9i"></a>如王、<a id="a-9j"></a>王子，<a id="a-9k"></a>大臣亦尔。<a id="a-9l"></a>善男子，<a id="a-9m"></a>菩萨摩诃萨亦复如是，<a id="a-9n"></a>作是思惟：<a id="a-9o"></a>‘云何三事与我一体？<a id="a-9p"></a>’善男子，<a id="a-9q"></a>我示三事，<a id="a-9r"></a>即是涅槃。<a id="a-9s"></a>如来者名无上士，<a id="a-9t"></a>譬如人身，<a id="a-9u"></a>头最为上，<a id="a-9v"></a>非余支节手足等也。<a id="a-9w"></a>佛亦如是，<a id="a-9x"></a>最为尊上，<a id="a-9y"></a>非法、<a id="a-9z"></a>僧也。<a id="a-A0"></a>为欲化度诸世间故，<a id="a-A1"></a>种种示现差别之相，<a id="a-A2"></a>如彼梯橙。<a id="a-A3"></a>是故汝今不应受持如凡愚人所知三归差别之相，<a id="a-A4"></a>汝于大乘，<a id="a-A5"></a>猛利决断，<a id="a-A6"></a>应如刚刀。<a id="a-A7"></a>”</p>
  <p id="aA8">迦葉菩萨白佛言：<a id="a-A9"></a>“世尊，<a id="a-AA"></a>我知故问，<a id="a-AB"></a>非为不知。<a id="a-AC"></a>我为菩萨大勇猛者，<a id="a-AD"></a>问于无垢清净行处，<a id="a-AE"></a>欲令如来为诸菩萨广宣分别奇特之事，<a id="a-AF"></a>称扬大乘方等经典。<a id="a-AG"></a>如来大悲今已善说，<a id="a-AH"></a>我亦如是安住其中所说菩萨清净行处，<a id="a-AI"></a>即是宣说《大涅槃经》。<a id="a-AJ"></a>世尊，<a id="a-AK"></a>我今亦当广为众生显扬如是如来秘藏，<a id="a-AL"></a>亦当证知真三归处。<a id="a-AM"></a>若有众生能信如是《大涅槃经》，<a id="a-AN"></a>其人则能自然了达三归依处。<a id="a-AO"></a>何以故？<a id="a-AP"></a>如来秘藏有佛性故。<a id="a-AQ"></a>其有宣说是经典者，<a id="a-AR"></a>皆言身中尽有佛性，<a id="a-AS"></a>如是之人则不远求三归依处。<a id="a-AT"></a>何以故？<a id="a-AU"></a>于未来世，<a id="a-AV"></a>我身即当成就三宝。<a id="a-AW"></a>是故声闻、<a id="a-AX"></a>缘觉之人及余众生，<a id="a-AY"></a>皆依于我，<a id="a-AZ"></a>恭敬礼拜。</p>
  <p id="aAa">“善男子，<a id="a-Ab"></a>以是义故，<a id="a-Ac"></a>应当正学大乘经典。<a id="a-Ad"></a>”</p>
  <p id="aAe">迦葉复言：<a id="a-Af"></a>“佛性如是不可思议，<a id="a-Ag"></a>三十二相、<a id="a-Ah"></a>八十种好亦不可思议。<a id="a-Ai"></a>”</p>
  <p id="aAj">尔时，<a id="a-Ak"></a>佛赞迦葉菩萨：<a id="a-Al"></a>“善哉！<a id="a-Am"></a>善哉！<a id="a-An"></a>善男子，<a id="a-Ao"></a>汝已成就深利智慧，<a id="a-Ap"></a>我今当更善为汝说入如来藏。</p>
  <p id="aAq">“若我住者，<a id="a-Ar"></a>即是常法，<a id="a-As"></a>不离于苦；<a id="a-At"></a>若无我者，<a id="a-Au"></a>修行净行，<a id="a-Av"></a>无所利益。<a id="a-Aw"></a>若言诸法皆无有我，<a id="a-Ax"></a>是即断见；<a id="a-Ay"></a>若言我住，<a id="a-Az"></a>即是常见。<a id="a-B0"></a>若言一切行无常者，<a id="a-B1"></a>即是断见；<a id="a-B2"></a>诸行常者，<a id="a-B3"></a>复是常见。<a id="a-B4"></a>若言苦者，<a id="a-B5"></a>即是断见；<a id="a-B6"></a>若言乐者，<a id="a-B7"></a>复是常见。<a id="a-B8"></a>修一切法常者，<a id="a-B9"></a>堕于断见；<a id="a-BA"></a>修一切法断者，<a id="a-BB"></a>堕于常见。<a id="a-BC"></a>如步屈虫，<a id="a-BD"></a>要因前脚得移后足；<a id="a-BE"></a>修常、<a id="a-BF"></a>断者亦复如是，<a id="a-BG"></a>要因断、<a id="a-BH"></a>常。<a id="a-BI"></a>以是义故，<a id="a-BJ"></a>修余法苦者皆名不善，<a id="a-BK"></a>修余法乐者则名为善。<a id="a-BL"></a>修余法无我者，<a id="a-BM"></a>是诸烦恼分。<a id="a-BN"></a>修余法常者，<a id="a-BO"></a>是则名曰如来秘藏，<a id="a-BP"></a>所谓涅槃无有窟宅。<a id="a-BQ"></a>修余无常法者，<a id="a-BR"></a>即是财物。<a id="a-BS"></a>修余常法者，<a id="a-BT"></a>谓佛、<a id="a-BU"></a>法、<a id="a-BV"></a>僧及正解脱。<a id="a-BW"></a>当知如是佛法中道，<a id="a-BX"></a>远离二边而说真法。<a id="a-BY"></a>凡夫愚人于中无疑，<a id="a-BZ"></a>如羸病人服食酥已，<a id="a-Ba"></a>气力轻便。<a id="a-Bb"></a>有无之法，<a id="a-Bc"></a>体性不定。<a id="a-Bd"></a>譬如四大，<a id="a-Be"></a>其性不同，<a id="a-Bf"></a>各自违反，<a id="a-Bg"></a>良医善知，<a id="a-Bh"></a>随其偏发而消息之。<a id="a-Bi"></a>善男子，<a id="a-Bj"></a>如来亦尔，<a id="a-Bk"></a>于诸众生犹如良医，<a id="a-Bl"></a>知诸烦恼体相差别而为除断，<a id="a-Bm"></a>开示如来秘密之藏，<a id="a-Bn"></a>清净佛性常住不变。</p>
  <p id="aBo">“若言有者，<a id="a-Bp"></a>智不应染。<a id="a-Bq"></a>若言无者，<a id="a-Br"></a>即是妄语。<a id="a-Bs"></a>若言有者，<a id="a-Bt"></a>不应默然，<a id="a-Bu"></a>亦复不应戏论诤讼，<a id="a-Bv"></a>但求了知诸法真性。<a id="a-Bw"></a>凡夫之人戏论诤讼，<a id="a-Bx"></a>不解如来微密藏故。<a id="a-By"></a>若说于苦，<a id="a-Bz"></a>愚人便谓身是无常说一切苦，<a id="a-C0"></a>复不能知身有乐性。<a id="a-C1"></a>说无常者，<a id="a-C2"></a>凡夫之人计一切身皆是无常，<a id="a-C3"></a>譬如瓦坏。<a id="a-C4"></a>有智之人应当分别，<a id="a-C5"></a>不应尽言一切无常。<a id="a-C6"></a>何以故？<a id="a-C7"></a>我身即有佛性种子。<a id="a-C8"></a>若说无我，<a id="a-C9"></a>凡夫当谓一切佛法悉无有我；<a id="a-CA"></a>智者应当分别无我假名不实，<a id="a-CB"></a>如是知已不应生疑。<a id="a-CC"></a>若言如来秘藏空寂，<a id="a-CD"></a>凡夫闻之生断灭见；<a id="a-CE"></a>有智之人应当分别如来是常无有变易。<a id="a-CF"></a>若言解脱譬如幻化，<a id="a-CG"></a>凡夫当谓得真解脱即是磨灭；<a id="a-CH"></a>有智之人应当分别，<a id="a-CI"></a>人中师子虽有去来，<a id="a-CJ"></a>常住无变。<a id="a-CK"></a>若言无明因缘诸行，<a id="a-CL"></a>凡夫之人闻已分别生二法想，<a id="a-CM"></a>明与无明；<a id="a-CN"></a>智者了达其性无二，<a id="a-CO"></a>无二之性即是实性。<a id="a-CP"></a>若言诸行因缘识者，<a id="a-CQ"></a>凡夫谓二，<a id="a-CR"></a>行之与识；<a id="a-CS"></a>智者了达其性无二，<a id="a-CT"></a>无二之性即是实性。<a id="a-CU"></a>若言十善十恶可作不可作，<a id="a-CV"></a>善道恶道，<a id="a-CW"></a>白法黑法，<a id="a-CX"></a>凡夫谓二；<a id="a-CY"></a>智者了达其性无二，<a id="a-CZ"></a>无二之性即是实性。<a id="a-Ca"></a>若言应修一切法苦，<a id="a-Cb"></a>凡夫谓二；<a id="a-Cc"></a>智者了达其性无二，<a id="a-Cd"></a>无二之性即是实性。<a id="a-Ce"></a>若言一切行无常者，<a id="a-Cf"></a>如来秘藏亦是无常，<a id="a-Cg"></a>凡夫谓二；<a id="a-Ch"></a>智者了达其性无二，<a id="a-Ci"></a>无二之性即是实性。<a id="a-Cj"></a>若言一切法无我，<a id="a-Ck"></a>如来秘藏亦无有我，<a id="a-Cl"></a>凡夫谓二；<a id="a-Cm"></a>智者了达其性无二，<a id="a-Cn"></a>无二之性即是实性。<a id="a-Co"></a>我与无我性无有二，<a id="a-Cp"></a>如来秘藏其义如是。<a id="a-Cq"></a>不可称计无量无边诸佛所赞，<a id="a-Cr"></a>我今于是一切功德成就经中皆悉说已。</p>
  <p id="aCs">“善男子，<a id="a-Ct"></a>我与无我性相无二，<a id="a-Cu"></a>汝应如是受持顶戴。<a id="a-Cv"></a>善男子，<a id="a-Cw"></a>汝亦应当坚持忆念如是经典，<a id="a-Cx"></a>如我先于《摩诃般若波罗蜜经》中说：<a id="a-Cy"></a>‘我、<a id="a-Cz"></a>无我，<a id="a-D0"></a>无有二相。<a id="a-D1"></a>’如因乳生酪，<a id="a-D2"></a>因酪得生酥，<a id="a-D3"></a>因生酥得熟酥，<a id="a-D4"></a>因熟酥得醍醐，<a id="a-D5"></a>如是酪性，<a id="a-D6"></a>为从乳生？<a id="a-D7"></a>为从自生？<a id="a-D8"></a>从他生耶？<a id="a-D9"></a>乃至醍醐亦复如是。<a id="a-DA"></a>若从他生，<a id="a-DB"></a>即是他作，<a id="a-DC"></a>非是乳生；<a id="a-DD"></a>若非乳生，<a id="a-DE"></a>乳无所为。<a id="a-DF"></a>若自生者，<a id="a-DG"></a>不应相似相续而生。<a id="a-DH"></a>若相续生，<a id="a-DI"></a>则不俱生；<a id="a-DJ"></a>若不俱生，<a id="a-DK"></a>五种之味则不一时；<a id="a-DL"></a>虽不一时，<a id="a-DM"></a>定复不从余处来也。<a id="a-DN"></a>当知乳中先有酪相，<a id="a-DO"></a>甘味多故，<a id="a-DP"></a>不能自变，<a id="a-DQ"></a>乃至醍醐亦复如是。<a id="a-DR"></a>是牛食啖水草因缘，<a id="a-DS"></a>血脉转变而得成乳。<a id="a-DT"></a>若食甘草，<a id="a-DU"></a>其乳则甜；<a id="a-DV"></a>若食苦草，<a id="a-DW"></a>乳则苦味。<a id="a-DX"></a>雪山有草，<a id="a-DY"></a>名曰肥腻，<a id="a-DZ"></a>牛若食者纯得醍醐，<a id="a-Da"></a>无有青黄赤白黑色。<a id="a-Db"></a>谷草因缘，<a id="a-Dc"></a>其乳则有色味之异。<a id="a-Dd"></a>是诸众生以明无明业因缘故生于二相，<a id="a-De"></a>若无明转，<a id="a-Df"></a>则变为明。<a id="a-Dg"></a>一切诸法善不善等，<a id="a-Dh"></a>亦复如是，<a id="a-Di"></a>无有二相。<a id="a-Dj"></a>”</p>
  <p id="aDk">迦葉菩萨白佛言：<a id="a-Dl"></a>“世尊，<a id="a-Dm"></a>如佛所说，<a id="a-Dn"></a>乳中有酪，<a id="a-Do"></a>是义云何？<a id="a-Dp"></a>世尊，<a id="a-Dq"></a>若言乳中定有酪相，<a id="a-Dr"></a>以微细故不可见者，<a id="a-Ds"></a>云何说言从乳因缘而生于酪？<a id="a-Dt"></a>法若本无则名为生，<a id="a-Du"></a>如其已有，<a id="a-Dv"></a>云何言生？<a id="a-Dw"></a>若言乳中定有酪相，<a id="a-Dx"></a>百草之中亦应有乳，<a id="a-Dy"></a>如是乳中亦应有草。<a id="a-Dz"></a>若言乳中定无酪者，<a id="a-E0"></a>云何因乳而得生酪？<a id="a-E1"></a>若法本无而后生者，<a id="a-E2"></a>何故乳中不生于草？<a id="a-E3"></a>”</p>
  <p id="aE4">“善男子，<a id="a-E5"></a>不可定言乳中有酪、<a id="a-E6"></a>乳中无酪，<a id="a-E7"></a>亦不可说从他而生。<a id="a-E8"></a>若言乳中定有酪者，<a id="a-E9"></a>云何而得体味各异？<a id="a-EA"></a>是故不可说言乳中定有酪性。<a id="a-EB"></a>若言乳中定无酪者，<a id="a-EC"></a>乳中何故不生兔角？<a id="a-ED"></a>置毒乳中，<a id="a-EE"></a>酪则杀人，<a id="a-EF"></a>是故不可说言乳中定无酪性。<a id="a-EG"></a>若言是酪从他生者，<a id="a-EH"></a>何故水中不生于酪？<a id="a-EI"></a>是故不可说言酪从他生。<a id="a-EJ"></a>善男子，<a id="a-EK"></a>是牛食啖草因缘故，<a id="a-EL"></a>血则变白，<a id="a-EM"></a>草血灭已，<a id="a-EN"></a>众生福力变而成乳。<a id="a-EO"></a>是乳虽从草血而出，<a id="a-EP"></a>不得言二，<a id="a-EQ"></a>唯得名为从因缘生，<a id="a-ER"></a>酪至醍醐亦复如是。<a id="a-ES"></a>以是义故，<a id="a-ET"></a>得名牛味。<a id="a-EU"></a>是乳灭已，<a id="a-EV"></a>因缘成酪。<a id="a-EW"></a>何等因缘？<a id="a-EX"></a>若酢若暖，<a id="a-EY"></a>是故得名从因缘有，<a id="a-EZ"></a>乃至醍醐亦复如是。<a id="a-Ea"></a>是故不得定言乳中无有酪相，<a id="a-Eb"></a>从他生者，<a id="a-Ec"></a>离乳而有，<a id="a-Ed"></a>无有是处。</p>
  <p id="aEe">“善男子，<a id="a-Ef"></a>明与无明亦复如是。<a id="a-Eg"></a>若与烦恼诸结俱者，<a id="a-Eh"></a>名为无明；<a id="a-Ei"></a>若与一切善法俱者，<a id="a-Ej"></a>名之为明。<a id="a-Ek"></a>是故我言无有二相。<a id="a-El"></a>以是因缘我先说言，<a id="a-Em"></a>雪山有草，<a id="a-En"></a>名曰肥腻，<a id="a-Eo"></a>牛若食者即成醍醐。<a id="a-Ep"></a>佛性亦尔。<a id="a-Eq"></a>善男子，<a id="a-Er"></a>众生薄福，<a id="a-Es"></a>不见是草；<a id="a-Et"></a>佛性亦尔，<a id="a-Eu"></a>烦恼覆故，<a id="a-Ev"></a>众生不见。<a id="a-Ew"></a>譬如大海虽同一碱，<a id="a-Ex"></a>其中亦有上妙之水，<a id="a-Ey"></a>味同于乳。<a id="a-Ez"></a>譬如雪山，<a id="a-F0"></a>虽复成就种种功德，<a id="a-F1"></a>多生诸药，<a id="a-F2"></a>亦有毒草。<a id="a-F3"></a>诸众生身亦复如是，<a id="a-F4"></a>虽有四大毒蛇之种，<a id="a-F5"></a>其中亦有妙药大王，<a id="a-F6"></a>所谓佛性，<a id="a-F7"></a>非是作法，<a id="a-F8"></a>但为烦恼客尘所覆。<a id="a-F9"></a>若刹利、<a id="a-FA"></a>婆罗门、<a id="a-FB"></a>毗舍、<a id="a-FC"></a>首陀能断除者，<a id="a-FD"></a>即见佛性，<a id="a-FE"></a>成无上道。</p>
  <p id="aFF">“譬如虚空，<a id="a-FG"></a>震雷起云，<a id="a-FH"></a>一切象牙上皆生华。<a id="a-FI"></a>若无雷震，<a id="a-FJ"></a>华则不生，<a id="a-FK"></a>亦无名字；<a id="a-FL"></a>众生佛性亦复如是，<a id="a-FM"></a>常为一切烦恼所覆不可得见，<a id="a-FN"></a>是故我说众生无我。<a id="a-FO"></a>若得闻是大般涅槃微妙经典，<a id="a-FP"></a>则见佛性如象牙华。<a id="a-FQ"></a>虽闻契经一切三昧，<a id="a-FR"></a>不闻是经，<a id="a-FS"></a>不知如来微妙之相；<a id="a-FT"></a>如无雷时，<a id="a-FU"></a>象牙上华不可得见。<a id="a-FV"></a>闻是经已，<a id="a-FW"></a>即知一切如来所说秘藏佛性，<a id="a-FX"></a>譬如天雷见象牙华。<a id="a-FY"></a>闻是经已，<a id="a-FZ"></a>即知一切无量众生皆有佛性。<a id="a-Fa"></a>以是义故，<a id="a-Fb"></a>说大涅槃名为如来秘密之藏。<a id="a-Fc"></a>增长法身，<a id="a-Fd"></a>犹如雷时象牙上华以能长养。<a id="a-Fe"></a>如是大义，<a id="a-Ff"></a>故得名为大般涅槃。<a id="a-Fg"></a>若有善男子、<a id="a-Fh"></a>善女人，<a id="a-Fi"></a>有能习学是大涅槃微妙经典，<a id="a-Fj"></a>当知是人能报佛恩，<a id="a-Fk"></a>真佛弟子。<a id="a-Fl"></a>”</p>
  <p id="aFm">迦葉菩萨白佛言：<a id="a-Fn"></a>“甚奇！<a id="a-Fo"></a>世尊，<a id="a-Fp"></a>所言佛性，<a id="a-Fq"></a>甚深甚深，<a id="a-Fr"></a>难见难入，<a id="a-Fs"></a>声闻、<a id="a-Ft"></a>缘觉所不能报！<a id="a-Fu"></a>”</p>
  <p id="aFv">佛言：<a id="a-Fw"></a>“善男子，<a id="a-Fx"></a>如是，<a id="a-Fy"></a>如是，<a id="a-Fz"></a>如汝所叹，<a id="a-G0"></a>不违我说。<a id="a-G1"></a>”</p>
  <p id="aG2">迦葉菩萨白佛言：<a id="a-G3"></a>“世尊，<a id="a-G4"></a>佛性者，<a id="a-G5"></a>云何甚深难见难入？<a id="a-G6"></a>”</p>
  <p id="aG7">佛言：<a id="a-G8"></a>“善男子，<a id="a-G9"></a>如百盲人，<a id="a-GA"></a>为治目故，<a id="a-GB"></a>造诣良医。<a id="a-GC"></a>是时，<a id="a-GD"></a>良医即以金錍决其眼膜，<a id="a-GE"></a>以一指示问言：<a id="a-GF"></a>‘见不？<a id="a-GG"></a>’盲人答言：<a id="a-GH"></a>‘我犹未见。<a id="a-GI"></a>’复以二指三指示之，<a id="a-GJ"></a>乃言少见。<a id="a-GK"></a>善男子，<a id="a-GL"></a>是大涅槃微妙经典，<a id="a-GM"></a>如来未说亦复如是，<a id="a-GN"></a>无量菩萨虽具足行诸波罗蜜乃至十住，<a id="a-GO"></a>犹未能见所有佛性，<a id="a-GP"></a>如来既说即便少见。<a id="a-GQ"></a>是菩萨摩诃萨萨既得见已，<a id="a-GR"></a>咸作是言：<a id="a-GS"></a>‘甚奇！<a id="a-GT"></a>世尊，<a id="a-GU"></a>我等流转无量生死，<a id="a-GV"></a>常为无我之所惑乱。<a id="a-GW"></a>’善男子，<a id="a-GX"></a>如是菩萨位阶十地，<a id="a-GY"></a>尚不明了知见佛性，<a id="a-GZ"></a>何况声闻、<a id="a-Ga"></a>缘觉之人能得见耶？</p>
  <p id="aGb">“复次，<a id="a-Gc"></a>善男子，<a id="a-Gd"></a>譬如仰观虚空鹅雁：<a id="a-Ge"></a>‘为是虚空？<a id="a-Gf"></a>为是鹅雁？<a id="a-Gg"></a>’谛观不已仿佛见之。<a id="a-Gh"></a>十住菩萨于如来性知见少分亦复如是，<a id="a-Gi"></a>况复声闻、<a id="a-Gj"></a>缘觉之人而能知见？</p>
  <p id="aGk">“善男子，<a id="a-Gl"></a>譬如醉人，<a id="a-Gm"></a>欲涉远路，<a id="a-Gn"></a>朦胧见道。<a id="a-Go"></a>十住菩萨于如来性知见少分，<a id="a-Gp"></a>亦复如是。</p>
  <p id="aGq">“善男子，<a id="a-Gr"></a>譬如渴人，<a id="a-Gs"></a>行于圹野，<a id="a-Gt"></a>是人渴逼遍行求水，<a id="a-Gu"></a>见有丛树，<a id="a-Gv"></a>树有白鹤，<a id="a-Gw"></a>是人迷闷，<a id="a-Gx"></a>不能分别是树是水，<a id="a-Gy"></a>谛观不已，<a id="a-Gz"></a>乃见白鹤及以丛树。<a id="a-H0"></a>善男子，<a id="a-H1"></a>十住菩萨于如来性知见少分，<a id="a-H2"></a>亦复如是。</p>
  <p id="aH3">“善男子，<a id="a-H4"></a>譬如有人在大海中，<a id="a-H5"></a>乃至无量百千由旬，<a id="a-H6"></a>远望大舶楼橹堂阁，<a id="a-H7"></a>即作是念：<a id="a-H8"></a>‘彼是楼橹？<a id="a-H9"></a>为是虚空？<a id="a-HA"></a>’久视乃生必定之心，<a id="a-HB"></a>知是楼橹。<a id="a-HC"></a>十住菩萨于自身中见如来性，<a id="a-HD"></a>亦复如是。</p>
  <p id="aHE">“善男子，<a id="a-HF"></a>譬如王子身极懦弱，<a id="a-HG"></a>通夜游戏至明清旦，<a id="a-HH"></a>目视一切悉不明了。<a id="a-HI"></a>十住菩萨虽于己身见如来性，<a id="a-HJ"></a>亦复如是，<a id="a-HK"></a>不大明了。</p>
  <p id="aHL">“复次，<a id="a-HM"></a>善男子，<a id="a-HN"></a>譬如臣吏，<a id="a-HO"></a>王事所拘，<a id="a-HP"></a>逼夜还家，<a id="a-HQ"></a>电明暂发，<a id="a-HR"></a>因见牛聚，<a id="a-HS"></a>即作是念：<a id="a-HT"></a>‘为是牛群？<a id="a-HU"></a>为云？<a id="a-HV"></a>为舍？<a id="a-HW"></a>’是人久视，<a id="a-HX"></a>虽生牛想，<a id="a-HY"></a>犹不审定。<a id="a-HZ"></a>十住菩萨虽于己身见如来性，<a id="a-Ha"></a>未能审定亦复如是。</p>
  <p id="aHb">“复次，<a id="a-Hc"></a>善男子，<a id="a-Hd"></a>如持戒比丘，<a id="a-He"></a>观无虫水而见虫相，<a id="a-Hf"></a>即作是念：<a id="a-Hg"></a>‘此中动者，<a id="a-Hh"></a>为是虫耶？<a id="a-Hi"></a>是尘土耶？<a id="a-Hj"></a>’久视不已，<a id="a-Hk"></a>虽知是尘，<a id="a-Hl"></a>亦不明了。<a id="a-Hm"></a>十住菩萨于己身中见如来性，<a id="a-Hn"></a>亦复如是，<a id="a-Ho"></a>不大明了。</p>
  <p id="aHp">“复次，<a id="a-Hq"></a>善男子，<a id="a-Hr"></a>譬如有人于阴闇中远见小儿，<a id="a-Hs"></a>即作是念：<a id="a-Ht"></a>‘彼为是牛？<a id="a-Hu"></a>为人？<a id="a-Hv"></a>为鸟耶？<a id="a-Hw"></a>’久观不已，<a id="a-Hx"></a>虽见小儿，<a id="a-Hy"></a>犹不明了。<a id="a-Hz"></a>十住菩萨于己身中见如来性，<a id="a-I0"></a>亦复如是，<a id="a-I1"></a>不大明了。</p>
  <p id="aI2">“复次，<a id="a-I3"></a>善男子，<a id="a-I4"></a>譬如有人于夜闇中见画菩萨，<a id="a-I5"></a>即作是念：<a id="a-I6"></a>‘是菩萨像、<a id="a-I7"></a>自在天像、<a id="a-I8"></a>大梵天像，<a id="a-I9"></a>成染衣耶？<a id="a-IA"></a>’是人久观，<a id="a-IB"></a>虽复意谓是菩萨像，<a id="a-IC"></a>亦不明了。<a id="a-ID"></a>十住菩萨于己身中见如来性，<a id="a-IE"></a>亦复如是，<a id="a-IF"></a>不大明了。</p>
  <p id="aIG">“善男子，<a id="a-IH"></a>所有佛性如是甚深难得知见，<a id="a-II"></a>唯佛能知，<a id="a-IJ"></a>非诸声闻、<a id="a-IK"></a>缘觉所及。<a id="a-IL"></a>善男子，<a id="a-IM"></a>智者应作如是分别，<a id="a-IN"></a>知如来性。<a id="a-IO"></a>”</p>
  <p id="aIP">迦葉菩萨白佛言：<a id="a-IQ"></a>“世尊，<a id="a-IR"></a>佛性如是微细难知，<a id="a-IS"></a>云何肉眼而能得见？<a id="a-IT"></a>”</p>
  <p id="aIU">佛告迦葉：<a id="a-IV"></a>“善男子，<a id="a-IW"></a>如非想非非想天，<a id="a-IX"></a>亦非二乘所能得知，<a id="a-IY"></a>随顺契经，<a id="a-IZ"></a>以信故知。<a id="a-Ia"></a>善男子，<a id="a-Ib"></a>声闻、<a id="a-Ic"></a>缘觉信顺如是《大涅槃经》，<a id="a-Id"></a>自知己身有如来性亦复如是。<a id="a-Ie"></a>善男子，<a id="a-If"></a>是故应当精勤修习《大涅槃经》。<a id="a-Ig"></a>善男子，<a id="a-Ih"></a>如是佛性，<a id="a-Ii"></a>唯佛能知，<a id="a-Ij"></a>非诸声闻、<a id="a-Ik"></a>缘觉所及。<a id="a-Il"></a>”</p>
  <p id="aIm">迦葉菩萨白佛言：<a id="a-In"></a>“世尊，<a id="a-Io"></a>非圣凡夫，<a id="a-Ip"></a>有众生性，<a id="a-Iq"></a>皆说有我。<a id="a-Ir"></a>”</p>
  <p id="aIs">佛言：<a id="a-It"></a>“譬如二人，<a id="a-Iu"></a>共为亲友，<a id="a-Iv"></a>一是王子，<a id="a-Iw"></a>一是贫贱，<a id="a-Ix"></a>如是二人互相往返。<a id="a-Iy"></a>是时贫人见是王子有一好刀，<a id="a-Iz"></a>净妙第一，<a id="a-J0"></a>心中贪著。<a id="a-J1"></a>王子后时执持是刀逃至他国。<a id="a-J2"></a>贫人于后寄宿他家，<a id="a-J3"></a>即于眠中寝言：<a id="a-J4"></a>‘刀！<a id="a-J5"></a>刀！<a id="a-J6"></a>’旁人闻之，<a id="a-J7"></a>收至王所。<a id="a-J8"></a>时王问言：<a id="a-J9"></a>‘汝言刀者，<a id="a-JA"></a>可以示我。<a id="a-JB"></a>’是人具以上事答王：<a id="a-JC"></a>‘王今设使屠割臣身，<a id="a-JD"></a>分裂手足，<a id="a-JE"></a>欲得刀者，<a id="a-JF"></a>实不可得。<a id="a-JG"></a>臣与王子素为亲厚，<a id="a-JH"></a>先共一处，<a id="a-JI"></a>虽曾眼见，<a id="a-JJ"></a>乃至不敢以手掁触，<a id="a-JK"></a>况当故取？<a id="a-JL"></a>’王复问言：<a id="a-JM"></a>‘卿所见刀，<a id="a-JN"></a>相貌何类？<a id="a-JO"></a>’答言：<a id="a-JP"></a>‘大王，<a id="a-JQ"></a>臣所见者如羖羊角。<a id="a-JR"></a>’王闻是已，<a id="a-JS"></a>欣然而笑，<a id="a-JT"></a>语言：<a id="a-JU"></a>‘汝今随意所至，<a id="a-JV"></a>莫生忧怖。<a id="a-JW"></a>我库藏中都无是刀，<a id="a-JX"></a>况汝乃于王子边见？<a id="a-JY"></a>’时王即问诸群臣言：<a id="a-JZ"></a>‘汝等曾见如是刀不？<a id="a-Ja"></a>’言已便崩。<a id="a-Jb"></a>寻立余子绍继王位，<a id="a-Jc"></a>复问群臣：<a id="a-Jd"></a>‘汝等曾于官库藏中见是刀不？<a id="a-Je"></a>’诸臣答言：<a id="a-Jf"></a>‘臣等曾见。<a id="a-Jg"></a>’又复问言：<a id="a-Jh"></a>‘其状何似？<a id="a-Ji"></a>’答言：<a id="a-Jj"></a>‘大王，<a id="a-Jk"></a>如羖羊角。<a id="a-Jl"></a>’王言：<a id="a-Jm"></a>‘我库藏中，<a id="a-Jn"></a>何缘当有如是相刀？<a id="a-Jo"></a>’次第四王皆悉检校求索不得。<a id="a-Jp"></a>却后数时，<a id="a-Jq"></a>先逃王子从他国还，<a id="a-Jr"></a>归其本土，<a id="a-Js"></a>复得为王。<a id="a-Jt"></a>既登王位，<a id="a-Ju"></a>复问诸臣：<a id="a-Jv"></a>‘汝见刀不？<a id="a-Jw"></a>’答言：<a id="a-Jx"></a>‘大王，<a id="a-Jy"></a>臣等皆见。<a id="a-Jz"></a>’又复问言：<a id="a-K0"></a>‘其状何似？<a id="a-K1"></a>’答言：<a id="a-K2"></a>‘大王，<a id="a-K3"></a>其色清净，<a id="a-K4"></a>如优钵罗华。<a id="a-K5"></a>’复有答言：<a id="a-K6"></a>‘形如羊角。<a id="a-K7"></a>’复有答言：<a id="a-K8"></a>‘其色红赤，<a id="a-K9"></a>犹如火聚。<a id="a-KA"></a>’复有答言：<a id="a-KB"></a>‘犹如黑蛇。<a id="a-KC"></a>’时王大笑：<a id="a-KD"></a>‘卿等皆悉不见我刀真实之相。<a id="a-KE"></a>’</p>
  <p id="aKF">“善男子，<a id="a-KG"></a>菩萨摩诃萨亦复如是，<a id="a-KH"></a>出现于世说我真相，<a id="a-KI"></a>说已舍去，<a id="a-KJ"></a>譬如王子持净妙刀逃至他国。<a id="a-KK"></a>凡夫愚人说言一切有我有我，<a id="a-KL"></a>如彼贫人止宿他舍寝言刀刀。<a id="a-KM"></a>声闻、<a id="a-KN"></a>缘觉问诸众生：<a id="a-KO"></a>‘我有何相？<a id="a-KP"></a>’答言：<a id="a-KQ"></a>‘我见我相大如母指。<a id="a-KR"></a>’或言如米，<a id="a-KS"></a>或如稗子，<a id="a-KT"></a>有言：<a id="a-KU"></a>‘我相住在心中，<a id="a-KV"></a>炽然如日。<a id="a-KW"></a>’如是众生不知我相，<a id="a-KX"></a>譬如诸臣不知刀相。<a id="a-KY"></a>菩萨如是说于我法，<a id="a-KZ"></a>凡夫不知种种分别妄作我相，<a id="a-Ka"></a>如问刀相，<a id="a-Kb"></a>答似羊角。<a id="a-Kc"></a>是诸凡夫次第相续而起邪见，<a id="a-Kd"></a>为断如是诸邪见故，<a id="a-Ke"></a>如来示现说于无我，<a id="a-Kf"></a>譬如王子语诸臣言：<a id="a-Kg"></a>‘我库藏中无如是刀。<a id="a-Kh"></a>’</p>
  <p id="aKi">“善男子，<a id="a-Kj"></a>今日如来所说真我，<a id="a-Kk"></a>名曰佛性。<a id="a-Kl"></a>如是佛性，<a id="a-Km"></a>我佛法中譬如净刀。<a id="a-Kn"></a>善男子，<a id="a-Ko"></a>若有凡夫能善说者，<a id="a-Kp"></a>即是随顺无上佛法。<a id="a-Kq"></a>若有善能分别随顺宣说是者，<a id="a-Kr"></a>当知即是菩萨相貌。<a id="a-Ks"></a>”</p>
  <p data-pb></p>
  <h2 id="aKt">文字品第十三</h2>
  <p id="aKu">佛复告迦葉：<a id="a-Kv"></a>“所有种种异论、<a id="a-Kw"></a>咒术、<a id="a-Kx"></a>言语文字，<a id="a-Ky"></a>皆是佛说，<a id="a-Kz"></a>非外道说。<a id="a-L0"></a>”</p>
  <p id="aL1">迦葉菩萨白佛言：<a id="a-L2"></a>“世尊，<a id="a-L3"></a>云何如来说字根本？<a id="a-L4"></a>”</p>
  <p id="aL5">佛言：<a id="a-L6"></a>“善男子，<a id="a-L7"></a>初说半字以为根本，<a id="a-L8"></a>持诸记论、<a id="a-L9"></a>咒术、<a id="a-LA"></a>文章、<a id="a-LB"></a>诸阴实法，<a id="a-LC"></a>凡夫之人学是字本，<a id="a-LD"></a>然后能知是法非法。<a id="a-LE"></a>”</p>
  <p id="aLF">迦葉菩萨复白佛言：<a id="a-LG"></a>“世尊，<a id="a-LH"></a>所言字者，<a id="a-LI"></a>其义云何？<a id="a-LJ"></a>”</p>
  <p id="aLK">“善男子，<a id="a-LL"></a>有十四音名为字义。<a id="a-LM"></a>所言字者，<a id="a-LN"></a>名曰涅槃，<a id="a-LO"></a>常故不流；<a id="a-LP"></a>若不流者，<a id="a-LQ"></a>则为无尽；<a id="a-LR"></a>夫无尽者，<a id="a-LS"></a>即是如来金刚之身。<a id="a-LT"></a>是十四音名曰字本。</p>
  <p id="aLU">“阿（短呼）者，<a id="a-LV"></a>不破坏故，<a id="a-LW"></a>不破坏者名曰三宝，<a id="a-LX"></a>喻如金刚。<a id="a-LY"></a>又复阿者不流故，<a id="a-LZ"></a>不流者即是如来，<a id="a-La"></a>如来九孔无所流故，<a id="a-Lb"></a>是故不流。<a id="a-Lc"></a>又无九孔，<a id="a-Ld"></a>是故不流，<a id="a-Le"></a>不流即常，<a id="a-Lf"></a>常即如来，<a id="a-Lg"></a>如来无作，<a id="a-Lh"></a>是故不流。<a id="a-Li"></a>又复阿者，<a id="a-Lj"></a>名为功德，<a id="a-Lk"></a>功德者即是三宝。<a id="a-Ll"></a>是故名阿。</p>
  <p id="aLm">“次阿（长呼）者，<a id="a-Ln"></a>名阿阇梨。<a id="a-Lo"></a>阿阇梨者，<a id="a-Lp"></a>义何谓耶？<a id="a-Lq"></a>于世间中得名圣者。<a id="a-Lr"></a>何谓为圣？<a id="a-Ls"></a>圣名无著、<a id="a-Lt"></a>少欲知足，<a id="a-Lu"></a>亦名清净，<a id="a-Lv"></a>能度众生于三有流生死大海，<a id="a-Lw"></a>是名为圣。<a id="a-Lx"></a>又复阿者，<a id="a-Ly"></a>名曰制度，<a id="a-Lz"></a>修持净戒，<a id="a-M0"></a>随顺威仪。<a id="a-M1"></a>又复阿者，<a id="a-M2"></a>名依圣人，<a id="a-M3"></a>应学威仪进止举动，<a id="a-M4"></a>供养恭敬，<a id="a-M5"></a>礼拜三尊，<a id="a-M6"></a>孝养父母及学大乘，<a id="a-M7"></a>善男女等具持禁戒及诸菩萨摩诃萨等是名圣人。<a id="a-M8"></a>又复阿者名曰教诲，<a id="a-M9"></a>如言：<a id="a-MA"></a>‘汝等如是应作，<a id="a-MB"></a>如是莫作。<a id="a-MC"></a>’若有能遮非威仪法，<a id="a-MD"></a>是名圣人。<a id="a-ME"></a>是故名阿。</p>
  <p id="aMF">“伊（短呼）者，<a id="a-MG"></a>即是佛法，<a id="a-MH"></a>梵行广大清净无垢，<a id="a-MI"></a>譬如满月。<a id="a-MJ"></a>‘汝等如是应作，<a id="a-MK"></a>不作是义非义，<a id="a-ML"></a>此是佛说，<a id="a-MM"></a>此是魔说。<a id="a-MN"></a>’是故名伊。</p>
  <p id="aMO">“伊（长呼）者，<a id="a-MP"></a>佛法微妙甚深难得，<a id="a-MQ"></a>如自在天、<a id="a-MR"></a>大梵天王，<a id="a-MS"></a>法名自在，<a id="a-MT"></a>若能持者则名护法。<a id="a-MU"></a>又自在者名四护世，<a id="a-MV"></a>是四自在则能摄护《大涅槃经》，<a id="a-MW"></a>亦能自在敷扬宣说。<a id="a-MX"></a>又复伊者，<a id="a-MY"></a>能为众生自在说法。<a id="a-MZ"></a>复次，<a id="a-Ma"></a>伊者为自在故说，<a id="a-Mb"></a>何等是耶？<a id="a-Mc"></a>所谓修习方等经典。<a id="a-Md"></a>复次，<a id="a-Me"></a>伊者为断嫉妒，<a id="a-Mf"></a>如除稗秽，<a id="a-Mg"></a>皆悉能令变成吉祥。<a id="a-Mh"></a>是故名伊。</p>
  <p id="aMi">“忧（短呼）者，<a id="a-Mj"></a>于诸经中最上、<a id="a-Mk"></a>最胜、<a id="a-Ml"></a>增长上上，<a id="a-Mm"></a>谓大涅槃。<a id="a-Mn"></a>复次，<a id="a-Mo"></a>忧者如来之性，<a id="a-Mp"></a>声闻、<a id="a-Mq"></a>缘觉所未曾闻。<a id="a-Mr"></a>如一切处，<a id="a-Ms"></a>北郁单越最为殊胜；<a id="a-Mt"></a>菩萨若能听受是经，<a id="a-Mu"></a>于一切众最上最胜。<a id="a-Mv"></a>是故名忧。</p>
  <p id="aMw">“忧（长呼）者，<a id="a-Mx"></a>譬如牛乳，<a id="a-My"></a>诸味中上；<a id="a-Mz"></a>如来之性亦复如是，<a id="a-N0"></a>于诸经中最尊最上。<a id="a-N1"></a>若有诽谤，<a id="a-N2"></a>当知是人与牛无别。<a id="a-N3"></a>复次，<a id="a-N4"></a>忧者，<a id="a-N5"></a>是人名为无慧正念，<a id="a-N6"></a>诽谤如来微密秘藏，<a id="a-N7"></a>当知是人甚可怜愍，<a id="a-N8"></a>远离如来秘密之藏，<a id="a-N9"></a>说无我法。<a id="a-NA"></a>是故名忧。</p>
  <p id="aNB">“咽者，<a id="a-NC"></a>即是诸佛法性涅槃，<a id="a-ND"></a>是故名咽。</p>
  <p id="aNE">“野者，<a id="a-NF"></a>谓如来义。<a id="a-NG"></a>复次，<a id="a-NH"></a>野者，<a id="a-NI"></a>如来进止屈申举动，<a id="a-NJ"></a>无不利益一切众生。<a id="a-NK"></a>是故名野。</p>
  <p id="aNL">“乌者，<a id="a-NM"></a>名烦恼义，<a id="a-NN"></a>烦恼者名曰诸漏，<a id="a-NO"></a>如来永断一切烦恼，<a id="a-NP"></a>是故名乌。</p>
  <p id="aNQ">“炮者，<a id="a-NR"></a>谓大乘义，<a id="a-NS"></a>于十四音是究竟义。<a id="a-NT"></a>大乘经典亦复如是，<a id="a-NU"></a>于诸经论最为究竟，<a id="a-NV"></a>是故名炮。</p>
  <p id="aNW">“庵者，<a id="a-NX"></a>能遮一切诸不净物，<a id="a-NY"></a>于佛法中能舍一切金银宝物，<a id="a-NZ"></a>是故名庵。</p>
  <p id="aNa">“痾（安饿切）者，<a id="a-Nb"></a>名胜乘义。<a id="a-Nc"></a>何以故？<a id="a-Nd"></a>此大乘典《大涅槃经》，<a id="a-Ne"></a>于诸经中最为殊胜，<a id="a-Nf"></a>是故名痾。</p>
  <p id="aNg">“迦者，<a id="a-Nh"></a>于诸众生起大慈悲，<a id="a-Ni"></a>生于子想如罗睺罗，<a id="a-Nj"></a>作妙善义，<a id="a-Nk"></a>是故名迦。</p>
  <p id="aNl">“呿者，<a id="a-Nm"></a>名非善友，<a id="a-Nn"></a>非善友者名为杂秽，<a id="a-No"></a>不信如来秘密之藏，<a id="a-Np"></a>是故名呿。</p>
  <p id="aNq">“伽者，<a id="a-Nr"></a>名藏，<a id="a-Ns"></a>藏者即是如来秘藏，<a id="a-Nt"></a>一切众生皆有佛性，<a id="a-Nu"></a>是故名伽。</p>
  <p id="aNv">“伽（重音）者，<a id="a-Nw"></a>如来常音。<a id="a-Nx"></a>何等名为如来常音？<a id="a-Ny"></a>所谓如来常住不变，<a id="a-Nz"></a>是故名伽。</p>
  <p id="aO0">“俄者，<a id="a-O1"></a>一切诸行破坏之相，<a id="a-O2"></a>是故名俄。</p>
  <p id="aO3">“遮者，<a id="a-O4"></a>即是修义。<a id="a-O5"></a>调伏一切诸众生故，<a id="a-O6"></a>名为修义，<a id="a-O7"></a>是故名遮。</p>
  <p id="aO8">“车者，<a id="a-O9"></a>如来覆荫一切众生，<a id="a-OA"></a>譬如大盖，<a id="a-OB"></a>是故名车。</p>
  <p id="aOC">“阇者，<a id="a-OD"></a>是正解脱无有老相，<a id="a-OE"></a>是故名阇。</p>
  <p id="aOF">“阇（重音）者，<a id="a-OG"></a>烦恼繁茂，<a id="a-OH"></a>譬如稠林，<a id="a-OI"></a>是故名阇。</p>
  <p id="aOJ">“若者，<a id="a-OK"></a>是智慧义，<a id="a-OL"></a>知真法性，<a id="a-OM"></a>是故名若。</p>
  <p id="aON">“吒者，<a id="a-OO"></a>于阎浮提示现半身而演说法，<a id="a-OP"></a>譬如半月，<a id="a-OQ"></a>是故名吒。</p>
  <p id="aOR">“侘(土家切)者，<a id="a-OS"></a>法身具足譬如满月，<a id="a-OT"></a>是故名侘。</p>
  <p id="aOU">“茶者，<a id="a-OV"></a>是愚痴僧，<a id="a-OW"></a>不知常与无常，<a id="a-OX"></a>譬如小儿，<a id="a-OY"></a>是故名茶。</p>
  <p id="aOZ">“茶（重音）者，<a id="a-Oa"></a>不知师恩譬如羝羊，<a id="a-Ob"></a>是故名茶。</p>
  <p id="aOc">“挐者，<a id="a-Od"></a>非是圣义，<a id="a-Oe"></a>譬如外道，<a id="a-Of"></a>是故名拏。</p>
  <p id="aOg">“多者，<a id="a-Oh"></a>如来于彼告诸比丘，<a id="a-Oi"></a>宜离惊畏，<a id="a-Oj"></a>当为汝等说微妙法，<a id="a-Ok"></a>是故名多。</p>
  <p id="aOl">“他者，<a id="a-Om"></a>名愚痴义，<a id="a-On"></a>众生流转生死自缠如蚕，<a id="a-Oo"></a>是故名他。</p>
  <p id="aOp">“陀者，<a id="a-Oq"></a>名曰大施，<a id="a-Or"></a>所谓大乘，<a id="a-Os"></a>是故名陀。</p>
  <p id="aOt">“陀（重音）者，<a id="a-Ou"></a>称赞功德，<a id="a-Ov"></a>所谓三宝，<a id="a-Ow"></a>如须弥山，<a id="a-Ox"></a>高峻广大，<a id="a-Oy"></a>无有倾倒，<a id="a-Oz"></a>是故名陀。</p>
  <p id="aP0">“那者，<a id="a-P1"></a>三宝安住，<a id="a-P2"></a>无有倾动，<a id="a-P3"></a>譬如门阃，<a id="a-P4"></a>是故名那。</p>
  <p id="aP5">“波者，<a id="a-P6"></a>名颠倒义。<a id="a-P7"></a>若言三宝悉皆灭尽，<a id="a-P8"></a>当知是人为自疑惑，<a id="a-P9"></a>是故名波。</p>
  <p id="aPA">“颇者，<a id="a-PB"></a>是世间灾。<a id="a-PC"></a>若言世间灾起之时，<a id="a-PD"></a>三宝亦尽，<a id="a-PE"></a>当知是人愚痴无智，<a id="a-PF"></a>违失圣旨，<a id="a-PG"></a>是故名颇。</p>
  <p id="aPH">“婆者，<a id="a-PI"></a>名佛十力，<a id="a-PJ"></a>是故名婆。</p>
  <p id="aPK">“婆（重音）者，<a id="a-PL"></a>名为重担，<a id="a-PM"></a>堪任荷负无上正法，<a id="a-PN"></a>当知是人是大菩萨，<a id="a-PO"></a>是故名婆。</p>
  <p id="aPP">“摩者，<a id="a-PQ"></a>是诸菩萨严峻制度，<a id="a-PR"></a>所谓大乘大般涅槃，<a id="a-PS"></a>是故名摩。</p>
  <p id="aPT">“邪者，<a id="a-PU"></a>是诸菩萨在在处处，<a id="a-PV"></a>为诸众生说大乘法，<a id="a-PW"></a>是故名邪。</p>
  <p id="aPX">“啰者，<a id="a-PY"></a>能坏贪欲、<a id="a-PZ"></a>瞋恚、<a id="a-Pa"></a>愚痴，<a id="a-Pb"></a>说真实法，<a id="a-Pc"></a>是故说啰。</p>
  <p id="aPd">“罗（轻音）者，<a id="a-Pe"></a>名声闻乘，<a id="a-Pf"></a>动转不住，<a id="a-Pg"></a>大乘安隐无有倾动，<a id="a-Ph"></a>舍声闻乘，<a id="a-Pi"></a>精勤修习无上大乘，<a id="a-Pj"></a>是故名罗。</p>
  <p id="aPk">“和者，<a id="a-Pl"></a>如来世尊为诸众生雨大法雨，<a id="a-Pm"></a>所谓世间咒术经书，<a id="a-Pn"></a>是故名和。</p>
  <p id="aPo">“赊者，<a id="a-Pp"></a>远离三箭，<a id="a-Pq"></a>是故名赊。</p>
  <p id="aPr">“沙者，<a id="a-Ps"></a>名具足义。<a id="a-Pt"></a>若能听是《大涅槃经》，<a id="a-Pu"></a>则为已得闻持一切大乘经典，<a id="a-Pv"></a>是故名沙。</p>
  <p id="aPw">“娑者，<a id="a-Px"></a>为诸众生演说正法，<a id="a-Py"></a>令心欢喜，<a id="a-Pz"></a>是故名娑。</p>
  <p id="aQ0">“呵者，<a id="a-Q1"></a>名心欢喜。<a id="a-Q2"></a>‘奇哉！<a id="a-Q3"></a>世尊离一切行。<a id="a-Q4"></a>怪哉！<a id="a-Q5"></a>如来入般涅槃。<a id="a-Q6"></a>’是故名呵。</p>
  <p id="aQ7">“罗者，<a id="a-Q8"></a>名曰魔义。<a id="a-Q9"></a>无量诸魔不能毁坏如来秘藏，<a id="a-QA"></a>是故名罗（来家切）。<a id="a-QB"></a>复次，<a id="a-QC"></a>罗者，<a id="a-QD"></a>乃至示现随顺世间有父母妻子，<a id="a-QE"></a>是故名罗。</p>
  <p id="aQF">“鲁、<a id="a-QG"></a>流、<a id="a-QH"></a>卢、<a id="a-QI"></a>楼，<a id="a-QJ"></a>如是四字说有四义，<a id="a-QK"></a>谓佛、<a id="a-QL"></a>法、<a id="a-QM"></a>僧及以对法。<a id="a-QN"></a>言对法者，<a id="a-QO"></a>随顺世间如提婆达示现坏僧，<a id="a-QP"></a>化作种种形貌色像，<a id="a-QQ"></a>为制戒故。<a id="a-QR"></a>智者了达，<a id="a-QS"></a>不应于此而生畏怖，<a id="a-QT"></a>是名随顺世间之行，<a id="a-QU"></a>以是故名鲁、<a id="a-QV"></a>流、<a id="a-QW"></a>卢、<a id="a-QX"></a>楼。</p>
  <p id="aQY">“吸气舌根随鼻之声，<a id="a-QZ"></a>长短超声，<a id="a-Qa"></a>随音解义，<a id="a-Qb"></a>皆因舌齿而有差别。<a id="a-Qc"></a>如是字义能令众生口业清净。<a id="a-Qd"></a>众生佛性则不如是假于文字然后清净。<a id="a-Qe"></a>何以故？<a id="a-Qf"></a>性本净故。<a id="a-Qg"></a>虽复处在阴、<a id="a-Qh"></a>界、<a id="a-Qi"></a>入中，<a id="a-Qj"></a>而不同于阴、<a id="a-Qk"></a>入、<a id="a-Ql"></a>界也。<a id="a-Qm"></a>是故众生悉应归依。<a id="a-Qn"></a>诸菩萨等以佛性故，<a id="a-Qo"></a>等视众生无有差别。<a id="a-Qp"></a>是故半字于诸经书记论文章而为根本。<a id="a-Qq"></a>又半字义皆是烦恼言说之本，<a id="a-Qr"></a>故名半字。<a id="a-Qs"></a>满字者，<a id="a-Qt"></a>乃是一切善法言说之根本也。<a id="a-Qu"></a>譬如世间为恶行者名为半人，<a id="a-Qv"></a>修善行者名为满人。<a id="a-Qw"></a>如是一切经书记论，<a id="a-Qx"></a>皆因半字而为根本。<a id="a-Qy"></a>若言如来及正解脱入于半字，<a id="a-Qz"></a>是事不然。<a id="a-R0"></a>何以故？<a id="a-R1"></a>离文字故。<a id="a-R2"></a>是故如来于一切法无碍无著，<a id="a-R3"></a>真得解脱。</p>
  <p id="aR4">“何等名为解了字义？<a id="a-R5"></a>有知如来出现于世能灭半字，<a id="a-R6"></a>是故名为解了字义。<a id="a-R7"></a>若有随逐半字义者，<a id="a-R8"></a>是人不知如来之性。</p>
  <p id="aR9">“何等名为无字义耶？<a id="a-RA"></a>亲近修习不善法者，<a id="a-RB"></a>是名无字。<a id="a-RC"></a>又无字者，<a id="a-RD"></a>虽能亲近修习善法，<a id="a-RE"></a>不知如来常与无常、<a id="a-RF"></a>恒与非恒及法僧二宝、<a id="a-RG"></a>律与非律、<a id="a-RH"></a>经与非经、<a id="a-RI"></a>魔说佛说，<a id="a-RJ"></a>若有不能如是分别，<a id="a-RK"></a>是名随逐无字义也。<a id="a-RL"></a>我今已说如是随逐无字之义。</p>
  <p id="aRM">“善男子，<a id="a-RN"></a>是故汝今应离半字，<a id="a-RO"></a>善解满字。<a id="a-RP"></a>”</p>
  <p id="aRQ">迦葉菩萨白佛言：<a id="a-RR"></a>“世尊，<a id="a-RS"></a>我等应当善学字数。<a id="a-RT"></a>今我值遇无上之师，<a id="a-RU"></a>已受如来殷勤诲敕。<a id="a-RV"></a>”</p>
  <p id="aRW">佛赞迦葉：<a id="a-RX"></a>“善哉！<a id="a-RY"></a>善哉！<a id="a-RZ"></a>乐正法者应如是学。<a id="a-Ra"></a>”</p>
  <p data-pb></p>
  <h2 id="aRb">鸟喻品第十四</h2>
  <p id="aRc">尔时，<a id="a-Rd"></a>佛告迦葉菩萨：<a id="a-Re"></a>“善男子，<a id="a-Rf"></a>鸟有二种，<a id="a-Rg"></a>一名迦邻提，<a id="a-Rh"></a>二名鸳鸯，<a id="a-Ri"></a>游止共俱不相舍离。<a id="a-Rj"></a>是苦、<a id="a-Rk"></a>无常、<a id="a-Rl"></a>无我等法，<a id="a-Rm"></a>亦复如是不得相离。<a id="a-Rn"></a>”</p>
  <p id="aRo">迦葉菩萨白佛言：<a id="a-Rp"></a>“世尊，<a id="a-Rq"></a>云何是苦、<a id="a-Rr"></a>无常、<a id="a-Rs"></a>无我，<a id="a-Rt"></a>如彼鸳鸯、<a id="a-Ru"></a>迦邻提鸟？<a id="a-Rv"></a>”</p>
  <p id="aRw">佛言：<a id="a-Rx"></a>“善男子，<a id="a-Ry"></a>异法是苦、<a id="a-Rz"></a>异法是乐；<a id="a-S0"></a>异法是常、<a id="a-S1"></a>异法无常；<a id="a-S2"></a>异法是我、<a id="a-S3"></a>异法无我。<a id="a-S4"></a>譬如稻米异于麻麦，<a id="a-S5"></a>麻麦复异豆粟、<a id="a-S6"></a>甘蔗。<a id="a-S7"></a>如是诸种从其萌芽乃至华叶，<a id="a-S8"></a>皆是无常；<a id="a-S9"></a>果实成熟人受用时，<a id="a-SA"></a>乃名为常。<a id="a-SB"></a>何以故？<a id="a-SC"></a>性真实故。<a id="a-SD"></a>”</p>
  <p id="aSE">迦葉白佛言：<a id="a-SF"></a>“世尊，<a id="a-SG"></a>如是等物若是常者，<a id="a-SH"></a>同如来耶？<a id="a-SI"></a>”</p>
  <p id="aSJ">佛言：<a id="a-SK"></a>“善男子，<a id="a-SL"></a>汝今不应作如是说。<a id="a-SM"></a>何以故？<a id="a-SN"></a>若言如来如须弥山，<a id="a-SO"></a>劫坏之时须弥崩倒，<a id="a-SP"></a>如来尔时，<a id="a-SQ"></a>岂同坏耶？<a id="a-SR"></a>善男子，<a id="a-SS"></a>汝今不应受持是义。<a id="a-ST"></a>善男子，<a id="a-SU"></a>一切诸法唯除涅槃，<a id="a-SV"></a>更无一法而是常者。<a id="a-SW"></a>直以世谛言果实常。<a id="a-SX"></a>”</p>
  <p id="aSY">迦葉菩萨白佛言：<a id="a-SZ"></a>“世尊，<a id="a-Sa"></a>善哉！<a id="a-Sb"></a>善哉！<a id="a-Sc"></a>如佛所说。<a id="a-Sd"></a>”</p>
  <p id="aSe">佛告迦葉：<a id="a-Sf"></a>“如是，<a id="a-Sg"></a>如是。<a id="a-Sh"></a>善男子，<a id="a-Si"></a>虽修一切契经诸定，<a id="a-Sj"></a>乃至未闻大般涅槃，<a id="a-Sk"></a>皆言一切悉是无常；<a id="a-Sl"></a>闻是经已，<a id="a-Sm"></a>虽有烦恼，<a id="a-Sn"></a>如无烦恼，<a id="a-So"></a>即能利益一切人天。<a id="a-Sp"></a>何以故？<a id="a-Sq"></a>晓了己身有佛性故，<a id="a-Sr"></a>是名为常。</p>
  <p id="aSs">“复次，<a id="a-St"></a>善男子，<a id="a-Su"></a>譬如庵罗树，<a id="a-Sv"></a>其华始敷，<a id="a-Sw"></a>名无常相；<a id="a-Sx"></a>若成果实，<a id="a-Sy"></a>多所利益，<a id="a-Sz"></a>乃名为常。<a id="a-T0"></a>如是，<a id="a-T1"></a>善男子，<a id="a-T2"></a>虽修一切契经诸定，<a id="a-T3"></a>未闻如是大涅槃时，<a id="a-T4"></a>咸言一切悉是无常；<a id="a-T5"></a>闻是经已，<a id="a-T6"></a>虽有烦恼，<a id="a-T7"></a>如无烦恼，<a id="a-T8"></a>即能利益一切人天。<a id="a-T9"></a>何以故？<a id="a-TA"></a>晓了自身有佛性故，<a id="a-TB"></a>是名为常。</p>
  <p id="aTC">“复次，<a id="a-TD"></a>善男子，<a id="a-TE"></a>譬如金矿，<a id="a-TF"></a>消融之时是无常相；<a id="a-TG"></a>融已成金，<a id="a-TH"></a>多所利益，<a id="a-TI"></a>乃名为常。<a id="a-TJ"></a>如是，<a id="a-TK"></a>善男子，<a id="a-TL"></a>虽修一切契经诸定，<a id="a-TM"></a>未闻如是大涅槃时，<a id="a-TN"></a>咸言一切悉是无常；<a id="a-TO"></a>闻是经已，<a id="a-TP"></a>虽有烦恼，<a id="a-TQ"></a>如无烦恼，<a id="a-TR"></a>即能利益一切人天。<a id="a-TS"></a>何以故？<a id="a-TT"></a>晓了自身有佛性故，<a id="a-TU"></a>是名为常。</p>
  <p id="aTV">“复次，<a id="a-TW"></a>善男子，<a id="a-TX"></a>譬如胡麻，<a id="a-TY"></a>未被压时，<a id="a-TZ"></a>名曰无常；<a id="a-Ta"></a>既压成油，<a id="a-Tb"></a>多有利益，<a id="a-Tc"></a>乃名为常。<a id="a-Td"></a>善男子，<a id="a-Te"></a>虽修一切契经诸定，<a id="a-Tf"></a>未闻如是大涅槃时，<a id="a-Tg"></a>咸言一切悉是无常；<a id="a-Th"></a>闻是经已，<a id="a-Ti"></a>虽有烦恼，<a id="a-Tj"></a>如无烦恼，<a id="a-Tk"></a>即能利益一切人天。<a id="a-Tl"></a>何以故？<a id="a-Tm"></a>晓了己身有佛性故，<a id="a-Tn"></a>是名为常。</p>
  <p id="aTo">“复次，<a id="a-Tp"></a>善男子，<a id="a-Tq"></a>譬如众流皆归于海，<a id="a-Tr"></a>一切契经诸定三昧，<a id="a-Ts"></a>皆归大乘《大涅槃经》。<a id="a-Tt"></a>何以故？<a id="a-Tu"></a>究竟善说有佛性故。</p>
  <p id="aTv">“善男子，<a id="a-Tw"></a>是故我言，<a id="a-Tx"></a>异法是常，<a id="a-Ty"></a>异法无常，<a id="a-Tz"></a>乃至无我亦复如是。<a id="a-U0"></a>”</p>
  <p id="aU1">迦葉菩萨白佛言：<a id="a-U2"></a>“世尊，<a id="a-U3"></a>如来已离忧悲毒箭。<a id="a-U4"></a>夫忧悲者名为天，<a id="a-U5"></a>如来非天。<a id="a-U6"></a>忧悲者名为人，<a id="a-U7"></a>如来非人。<a id="a-U8"></a>忧悲者名二十五有，<a id="a-U9"></a>如来非二十五有。<a id="a-UA"></a>是故如来无有忧悲，<a id="a-UB"></a>何故称言如来忧悲？<a id="a-UC"></a>”</p>
  <p id="aUD">“善男子，<a id="a-UE"></a>无想天者名为无想，<a id="a-UF"></a>若无想者则无寿命，<a id="a-UG"></a>若无寿命，<a id="a-UH"></a>云何而有阴、<a id="a-UI"></a>界、<a id="a-UJ"></a>诸入？<a id="a-UK"></a>以是义故，<a id="a-UL"></a>无想天寿不可说言有所住处。<a id="a-UM"></a>善男子，<a id="a-UN"></a>譬如树神依树而住，<a id="a-UO"></a>不得定言依枝、<a id="a-UP"></a>依节、<a id="a-UQ"></a>依茎、<a id="a-UR"></a>依叶，<a id="a-US"></a>虽无定所，<a id="a-UT"></a>不得言无；<a id="a-UU"></a>无想天寿亦复如是。<a id="a-UV"></a>善男子，<a id="a-UW"></a>佛法亦尔甚深难解，<a id="a-UX"></a>如来实无忧悲苦恼，<a id="a-UY"></a>而于众生起大慈悲现有忧悲，<a id="a-UZ"></a>视诸众生如罗睺罗。<a id="a-Ua"></a>复次，<a id="a-Ub"></a>善男子，<a id="a-Uc"></a>无想天中所有寿命，<a id="a-Ud"></a>唯佛能知，<a id="a-Ue"></a>非余所及，<a id="a-Uf"></a>乃至非想非非想处亦复如是。</p>
  <p id="aUg">“迦葉，<a id="a-Uh"></a>如来之性，<a id="a-Ui"></a>清净无染，<a id="a-Uj"></a>犹如化身，<a id="a-Uk"></a>云何当有忧悲苦恼？<a id="a-Ul"></a>若言如来有忧悲者，<a id="a-Um"></a>云何能利一切众生弘广佛法？<a id="a-Un"></a>若言无者，<a id="a-Uo"></a>云何而言等视众生如罗睺罗？<a id="a-Up"></a>若不等视如罗睺罗，<a id="a-Uq"></a>如是之言则为虚妄。<a id="a-Ur"></a>以是义故，<a id="a-Us"></a>善男子，<a id="a-Ut"></a>佛不可思议，<a id="a-Uu"></a>法不可思议，<a id="a-Uv"></a>众生佛性不可思议，<a id="a-Uw"></a>无想天寿不可思议。<a id="a-Ux"></a>如来有忧及以无忧，<a id="a-Uy"></a>是佛境界，<a id="a-Uz"></a>非诸声闻、<a id="a-V0"></a>缘觉所知。</p>
  <p id="aV1">“善男子，<a id="a-V2"></a>譬如空中，<a id="a-V3"></a>舍宅微尘不得住立。<a id="a-V4"></a>若言舍宅不因空住，<a id="a-V5"></a>无有是处。<a id="a-V6"></a>以是义故，<a id="a-V7"></a>不可说舍住于虚空、<a id="a-V8"></a>不住虚空。<a id="a-V9"></a>凡夫之人虽复说言舍住虚空，<a id="a-VA"></a>而是虚空实无所住。<a id="a-VB"></a>何以故？<a id="a-VC"></a>性无住故。<a id="a-VD"></a>善男子，<a id="a-VE"></a>心亦如是，<a id="a-VF"></a>不可说言住阴、<a id="a-VG"></a>界、<a id="a-VH"></a>入及以不住。<a id="a-VI"></a>无想天寿亦复如是，<a id="a-VJ"></a>如来忧悲亦复如是。<a id="a-VK"></a>若无忧悲，<a id="a-VL"></a>云何说言等视众生如罗睺罗？<a id="a-VM"></a>若言有者，<a id="a-VN"></a>复云何言性同虚空？</p>
  <p id="aVO">“善男子，<a id="a-VP"></a>譬如幻师虽复化作种种宫殿，<a id="a-VQ"></a>杀生长养，<a id="a-VR"></a>系缚放舍，<a id="a-VS"></a>及作金、<a id="a-VT"></a>银、<a id="a-VU"></a>琉璃、<a id="a-VV"></a>宝物、<a id="a-VW"></a>丛林、<a id="a-VX"></a>树木，<a id="a-VY"></a>都无实性；<a id="a-VZ"></a>如来亦尔，<a id="a-Va"></a>随顺世间示现忧悲，<a id="a-Vb"></a>无有真实。<a id="a-Vc"></a>善男子，<a id="a-Vd"></a>如来已入大般涅槃，<a id="a-Ve"></a>云何当有忧悲苦恼？<a id="a-Vf"></a>若谓如来入于涅槃是无常者，<a id="a-Vg"></a>当知是人则有忧悲。<a id="a-Vh"></a>若谓如来不入涅槃，<a id="a-Vi"></a>常住不变，<a id="a-Vj"></a>当知是人无有忧悲。<a id="a-Vk"></a>如来有忧及以无忧，<a id="a-Vl"></a>无能知者。</p>
  <p id="aVm">“复次，<a id="a-Vn"></a>善男子，<a id="a-Vo"></a>譬如下人能知下法，<a id="a-Vp"></a>不知中上；<a id="a-Vq"></a>中者知中，<a id="a-Vr"></a>不知于上；<a id="a-Vs"></a>上者知上，<a id="a-Vt"></a>及知中下。<a id="a-Vu"></a>声闻、<a id="a-Vv"></a>缘觉亦复如是，<a id="a-Vw"></a>齐知自地。<a id="a-Vx"></a>如来不尔，<a id="a-Vy"></a>悉知自地及以他地，<a id="a-Vz"></a>是故如来名无碍智。<a id="a-W0"></a>示现幻化随顺世间，<a id="a-W1"></a>凡夫肉眼谓是真实，<a id="a-W2"></a>而欲尽知如来无碍无上智者，<a id="a-W3"></a>无有是处。<a id="a-W4"></a>有忧无忧，<a id="a-W5"></a>唯佛能知。<a id="a-W6"></a>以是因缘，<a id="a-W7"></a>异法有我，<a id="a-W8"></a>异法无我，<a id="a-W9"></a>是名鸳鸯、<a id="a-WA"></a>迦邻提性。</p>
  <p id="aWB">“复次，<a id="a-WC"></a>善男子，<a id="a-WD"></a>佛法犹如鸳鸯共行，<a id="a-WE"></a>是迦邻提及鸳鸯鸟，<a id="a-WF"></a>盛夏水涨，<a id="a-WG"></a>选择高原安处其子，<a id="a-WH"></a>为长养故，<a id="a-WI"></a>然后随本安隐而游。<a id="a-WJ"></a>如来出世亦复如是，<a id="a-WK"></a>化无量众生令住正法。<a id="a-WL"></a>如彼鸳鸯、<a id="a-WM"></a>迦邻提鸟选择高原安置其子，<a id="a-WN"></a>如来亦尔，<a id="a-WO"></a>令诸众生所作办已，<a id="a-WP"></a>即便入于大般涅槃。<a id="a-WQ"></a>善男子，<a id="a-WR"></a>是名异法是苦、<a id="a-WS"></a>异法是乐，<a id="a-WT"></a>诸行是苦，<a id="a-WU"></a>涅槃是乐，<a id="a-WV"></a>第一微妙，<a id="a-WW"></a>坏诸行故。<a id="a-WX"></a>”</p>
  <p id="aWY">迦葉菩萨白佛言：<a id="a-WZ"></a>“世尊，<a id="a-Wa"></a>云何众生得涅槃者，<a id="a-Wb"></a>名第一乐？<a id="a-Wc"></a>”</p>
  <p id="aWd">佛言：<a id="a-We"></a>“善男子，<a id="a-Wf"></a>如我所说诸行和合名为老死。</p>
  <p id="aWg">“谨慎无放逸，<a id="a-Wh"></a> 是处名甘露，</p>
  <p id="aWi">放逸不谨慎，<a id="a-Wj"></a> 是名为死句。</p>
  <p id="aWk">若不放逸者，<a id="a-Wl"></a> 则得不死处，</p>
  <p id="aWm">如其放逸者，<a id="a-Wn"></a> 常趣于死路。</p>
  <p id="aWo">“若放逸者名有为法，<a id="a-Wp"></a>是有为法为第一苦。<a id="a-Wq"></a>不放逸者则名涅槃，<a id="a-Wr"></a>彼涅槃者名为甘露，<a id="a-Ws"></a>第一最乐。<a id="a-Wt"></a>若趣诸行，<a id="a-Wu"></a>是名死处，<a id="a-Wv"></a>受第一苦。<a id="a-Ww"></a>若至涅槃，<a id="a-Wx"></a>则名不死，<a id="a-Wy"></a>受最妙乐。<a id="a-Wz"></a>若不放逸，<a id="a-X0"></a>虽集诸行，<a id="a-X1"></a>是亦名为常乐不死不破坏身。<a id="a-X2"></a>云何放逸？<a id="a-X3"></a>云何不放逸？<a id="a-X4"></a>非圣凡夫，<a id="a-X5"></a>是名放逸常死之法。<a id="a-X6"></a>出世圣人，<a id="a-X7"></a>是不放逸，<a id="a-X8"></a>无有老死。<a id="a-X9"></a>何以故？<a id="a-XA"></a>入于第一常乐涅槃。<a id="a-XB"></a>以是义故，<a id="a-XC"></a>异法是苦，<a id="a-XD"></a>异法是乐；<a id="a-XE"></a>异法是我，<a id="a-XF"></a>异法无我。<a id="a-XG"></a>如人在地，<a id="a-XH"></a>仰观虚空，<a id="a-XI"></a>不见鸟迹，<a id="a-XJ"></a>善男子，<a id="a-XK"></a>众生亦尔，<a id="a-XL"></a>无有天眼，<a id="a-XM"></a>在烦恼中而不自见有如来性，<a id="a-XN"></a>是故我说无我密教。<a id="a-XO"></a>所以者何？<a id="a-XP"></a>无天眼者，<a id="a-XQ"></a>不知真我，<a id="a-XR"></a>横计我故，<a id="a-XS"></a>因诸烦恼所造有为，<a id="a-XT"></a>即是无常。<a id="a-XU"></a>是故我说，<a id="a-XV"></a>异法是常，<a id="a-XW"></a>异法无常。</p>
  <p id="aXX">“精进勇健者，<a id="a-XY"></a> 若处于山顶，</p>
  <p id="aXZ">平地及旷野，<a id="a-Xa"></a> 常见诸凡夫。</p>
  <p id="aXb">升大智慧殿，<a id="a-Xc"></a> 无上微妙台，</p>
  <p id="aXd">既自除忧患，<a id="a-Xe"></a> 亦见众生忧。</p>
  <p id="aXf">“如来悉断无量烦恼，<a id="a-Xg"></a>住智慧山，<a id="a-Xh"></a>见诸众生常在无量亿烦恼中。<a id="a-Xi"></a>”</p>
  <p id="aXj">迦葉菩萨复白佛言：<a id="a-Xk"></a>“世尊，<a id="a-Xl"></a>如偈所说，<a id="a-Xm"></a>是义不然。<a id="a-Xn"></a>何以故？<a id="a-Xo"></a>入涅槃者无忧无喜，<a id="a-Xp"></a>云何得升智慧台殿？<a id="a-Xq"></a>复当云何住在山顶而见众生？<a id="a-Xr"></a>”</p>
  <p id="aXs">佛言：<a id="a-Xt"></a>“善男子，<a id="a-Xu"></a>智慧殿者即名涅槃。<a id="a-Xv"></a>无忧患者谓如来也，<a id="a-Xw"></a>有忧患者名凡夫人。<a id="a-Xx"></a>以凡夫忧故，<a id="a-Xy"></a>如来无忧。<a id="a-Xz"></a>须弥山顶者，<a id="a-Y0"></a>谓正解脱。<a id="a-Y1"></a>勤精进者，<a id="a-Y2"></a>譬须弥山无有动转。<a id="a-Y3"></a>地谓有为行也，<a id="a-Y4"></a>是诸凡夫安住是地，<a id="a-Y5"></a>造作诸行。<a id="a-Y6"></a>其智慧者则名正觉，<a id="a-Y7"></a>离有常住故名如来。<a id="a-Y8"></a>如来愍念无量众生常为诸有毒箭所中，<a id="a-Y9"></a>是故名为如来有忧。<a id="a-YA"></a>”</p>
  <p id="aYB">迦葉菩萨复白佛言：<a id="a-YC"></a>“世尊，<a id="a-YD"></a>若使如来有忧悲者，<a id="a-YE"></a>则不得称为等正觉。<a id="a-YF"></a>”</p>
  <p id="aYG">佛言迦葉：<a id="a-YH"></a>“皆有因缘，<a id="a-YI"></a>随有众生应受化处，<a id="a-YJ"></a>如来于中示现受生。<a id="a-YK"></a>虽现受生而实无生，<a id="a-YL"></a>是故如来名常住法，<a id="a-YM"></a>如迦邻提、<a id="a-YN"></a>鸳鸯等鸟。<a id="a-YO"></a>”</p>
 </body>
</html>