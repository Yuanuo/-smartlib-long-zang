<!doctype html>
<html id="z3IBTAtAr" data-ver="2173">
 <head>
  <meta charset="utf-8">
  <meta author="鸠摩罗什">
  <meta author="僧叡">
  <meta library="龙藏">
  <meta catalog="大乘般若部">
  <meta period="姚秦">
 </head>
 <body>
  <h1 id="a1">摩诃般若波罗蜜经卷第二十九</h1>
  <h2 id="a2">净佛国品第八十二</h2>
  <p id="a3">尔时，<a id="a-4"></a>须菩提作是念：<a id="a-5"></a>“何等是菩萨摩诃萨道，<a id="a-6"></a>菩萨住是道能作如是大誓庄严？<a id="a-7"></a>”</p>
  <p id="a8">佛知须菩提心所念，<a id="a-9"></a>告须菩提：<a id="a-A"></a>“六波罗蜜是菩萨摩诃萨道，<a id="a-B"></a>三十七助道法是菩萨摩诃萨道，<a id="a-C"></a>十八空是菩萨摩诃萨道，<a id="a-D"></a>八背舍、<a id="a-E"></a>九次第定是菩萨摩诃萨道，<a id="a-F"></a>佛十力乃至十八不共法是菩萨摩诃萨道，<a id="a-G"></a>一切法亦是菩萨摩诃萨道。<a id="a-H"></a>须菩提，<a id="a-I"></a>于汝意云何？<a id="a-J"></a>颇有法菩萨所不学能得阿耨多罗三藐三菩提不？<a id="a-K"></a>须菩提，<a id="a-L"></a>无有法菩萨所不应学者。<a id="a-M"></a>何以故？<a id="a-N"></a>若菩萨不学一切法，<a id="a-O"></a>不能得一切种智。<a id="a-P"></a>”</p>
  <p id="aQ">须菩提白佛言：<a id="a-R"></a>“世尊，<a id="a-S"></a>若一切法空，<a id="a-T"></a>云何言菩萨学一切法？<a id="a-U"></a>将无世尊无戏论中作戏论耶？<a id="a-V"></a>所谓是此、<a id="a-W"></a>是彼，<a id="a-X"></a>是世间法、<a id="a-Y"></a>是出世间法，<a id="a-Z"></a>是有漏、<a id="a-a"></a>是无漏，<a id="a-b"></a>是有为、<a id="a-c"></a>是无为，<a id="a-d"></a>是凡夫人法，<a id="a-e"></a>是阿罗汉法，<a id="a-f"></a>是辟支佛法，<a id="a-g"></a>是佛法？<a id="a-h"></a>”</p>
  <p id="ai">佛告须菩提：<a id="a-j"></a>“如是，<a id="a-k"></a>如是，<a id="a-l"></a>一切法实空。<a id="a-m"></a>须菩提，<a id="a-n"></a>若一切法不空者，<a id="a-o"></a>菩萨摩诃萨不得阿耨多罗三藐三菩提。<a id="a-p"></a>须菩提，<a id="a-q"></a>今一切法实空故，<a id="a-r"></a>菩萨摩诃萨能得阿耨多罗三藐三菩提。<a id="a-s"></a>须菩提，<a id="a-t"></a>如汝所言，<a id="a-u"></a>若一切法空，<a id="a-v"></a>将无佛于无戏论中作戏论，<a id="a-w"></a>分别此彼是世间法、<a id="a-x"></a>是出世间法乃至是佛法。<a id="a-y"></a>须菩提，<a id="a-z"></a>若世间众生知一切法空，<a id="a-10"></a>菩萨摩诃萨不学一切法得一切种智。<a id="a-11"></a>须菩提，<a id="a-12"></a>今众生实不知一切法空，<a id="a-13"></a>以是故，<a id="a-14"></a>菩萨摩诃萨得阿耨多罗三藐三菩提已分别诸法为众生说。</p>
  <p id="a15">“须菩提，<a id="a-16"></a>于是菩萨道从初已来应如是思惟：<a id="a-17"></a>‘一切诸法中定性不可得，<a id="a-18"></a>但从和合因缘起法故有名字诸法。<a id="a-19"></a>我当思惟诸法实性无所著，<a id="a-1A"></a>若六波罗蜜性、<a id="a-1B"></a>若三十七助道法、<a id="a-1C"></a>若须陀洹果乃至阿罗汉果、<a id="a-1D"></a>若辟支佛道、<a id="a-1E"></a>若阿耨多罗三藐三菩提。<a id="a-1F"></a>何以故？<a id="a-1G"></a>一切法、<a id="a-1H"></a>一切法性空，<a id="a-1I"></a>空不著空，<a id="a-1J"></a>空亦不可得，<a id="a-1K"></a>何况空中有著？<a id="a-1L"></a>’须菩提，<a id="a-1M"></a>菩萨摩诃萨如是思惟：<a id="a-1N"></a>‘不著一切法而学一切法，<a id="a-1O"></a>住是学中观众生心行，<a id="a-1P"></a>是众生心在何处行。<a id="a-1Q"></a>’知众生虚妄不实中行，<a id="a-1R"></a>是时菩萨作是念：<a id="a-1S"></a>‘是众生著不实虚妄法易度耳。<a id="a-1T"></a>’是时菩萨摩诃萨住般若波罗蜜中，<a id="a-1U"></a>以方便力故如是教化众生言：<a id="a-1V"></a>‘汝诸众生当行布施可得饶财，<a id="a-1W"></a>亦莫恃布施果而自贡高。<a id="a-1X"></a>何以故？<a id="a-1Y"></a>是中无坚实法。<a id="a-1Z"></a>持戒、<a id="a-1a"></a>忍辱、<a id="a-1b"></a>精进、<a id="a-1c"></a>禅定、<a id="a-1d"></a>智慧亦如是。<a id="a-1e"></a>诸众生行是法，<a id="a-1f"></a>可得须陀洹果乃至阿罗汉果、<a id="a-1g"></a>辟支佛道、<a id="a-1h"></a>佛道，<a id="a-1i"></a>莫念有是法！<a id="a-1j"></a>’如是教化是名行菩萨道，<a id="a-1k"></a>于诸法无所著故，<a id="a-1l"></a>是中无有坚实故。<a id="a-1m"></a>如是教化是名行菩萨道，<a id="a-1n"></a>于诸法无所著故。<a id="a-1o"></a>何以故？<a id="a-1p"></a>一切法无著相，<a id="a-1q"></a>以性无故、<a id="a-1r"></a>性空故。</p>
  <p id="a1s">“须菩提，<a id="a-1t"></a>是菩萨摩诃萨如是行菩萨道时无所住。<a id="a-1u"></a>是菩萨用不住法故，<a id="a-1v"></a>行檀那波罗蜜亦不住是中，<a id="a-1w"></a>行尸罗波罗蜜亦不住是中，<a id="a-1x"></a>行羼提波罗蜜亦不住是中，<a id="a-1y"></a>行毗梨耶波罗蜜亦不住是中，<a id="a-1z"></a>行禅那波罗蜜亦不住是中，<a id="a-20"></a>行般若波罗蜜亦不住是中，<a id="a-21"></a>行初禅亦不住是中。<a id="a-22"></a>何以故？<a id="a-23"></a>是初禅、<a id="a-24"></a>初禅相空，<a id="a-25"></a>行禅者亦空，<a id="a-26"></a>所用法亦空，<a id="a-27"></a>第二、<a id="a-28"></a>第三、<a id="a-29"></a>第四禅亦如是，<a id="a-2A"></a>慈悲喜舍、<a id="a-2B"></a>四无色定、<a id="a-2C"></a>八解脱、<a id="a-2D"></a>九次第定亦如是。<a id="a-2E"></a>得须陀洹果亦不住是中，<a id="a-2F"></a>得斯陀含果、<a id="a-2G"></a>阿那含果、<a id="a-2H"></a>阿罗汉果亦不住是中，<a id="a-2I"></a>得辟支佛道亦不住是中。<a id="a-2J"></a>”</p>
  <p id="a2K">须菩提白佛言：<a id="a-2L"></a>“世尊，<a id="a-2M"></a>何因缘故不住是中？<a id="a-2N"></a>”</p>
  <p id="a2O">佛言：<a id="a-2P"></a>“二因缘故不住是中。<a id="a-2Q"></a>何等二？<a id="a-2R"></a>一者、<a id="a-2S"></a>诸道果性空无住处，<a id="a-2T"></a>亦无所用法，<a id="a-2U"></a>亦无住者；<a id="a-2V"></a>二者、<a id="a-2W"></a>不以少事为足，<a id="a-2X"></a>作是念：<a id="a-2Y"></a>‘我不应不得须陀洹果，<a id="a-2Z"></a>我必应当得须陀洹果，<a id="a-2a"></a>我但不应是中住；<a id="a-2b"></a>乃至辟支佛道我不应不得，<a id="a-2c"></a>我必应当得辟支佛道，<a id="a-2d"></a>但不应是中住；<a id="a-2e"></a>乃至得阿耨多罗三藐三菩提不应住。<a id="a-2f"></a>何以故？<a id="a-2g"></a>我从初发意已来更无余心，<a id="a-2h"></a>一心向阿耨多罗三藐三菩提。<a id="a-2i"></a>’须菩提，<a id="a-2j"></a>菩萨一心向阿耨多罗三藐三菩提中远离余心，<a id="a-2k"></a>所作身口意业皆应阿耨多罗三藐三菩提。<a id="a-2l"></a>须菩提，<a id="a-2m"></a>是菩萨摩诃萨住是一心能生菩提道。<a id="a-2n"></a>”</p>
  <p id="a2o">须菩提白佛言：<a id="a-2p"></a>“世尊，<a id="a-2q"></a>若一切诸法不生，<a id="a-2r"></a>云何菩萨摩诃萨能生菩提道？<a id="a-2s"></a>”</p>
  <p id="a2t">佛告须菩提：<a id="a-2u"></a>“如是，<a id="a-2v"></a>如是，<a id="a-2w"></a>一切法无生。<a id="a-2x"></a>云何无生？<a id="a-2y"></a>无所作、<a id="a-2z"></a>无所起者，<a id="a-30"></a>一切法不生。<a id="a-31"></a>”</p>
  <p id="a32">须菩提白佛言：<a id="a-33"></a>“世尊，<a id="a-34"></a>有佛无佛，<a id="a-35"></a>诸法法相不常住耶？<a id="a-36"></a>”</p>
  <p id="a37">佛言：<a id="a-38"></a>“如是，<a id="a-39"></a>如是，<a id="a-3A"></a>有佛无佛，<a id="a-3B"></a>是诸法法相常住。<a id="a-3C"></a>以众生不知是法住法相，<a id="a-3D"></a>为是故菩萨摩诃萨为众生故生菩提道，<a id="a-3E"></a>用是道拔出众生生死。<a id="a-3F"></a>”</p>
  <p id="a3G">须菩提白佛言：<a id="a-3H"></a>“世尊，<a id="a-3I"></a>用生道得菩提？<a id="a-3J"></a>”</p>
  <p id="a3K">佛言：<a id="a-3L"></a>“不也。<a id="a-3M"></a>”</p>
  <p id="a3N">“世尊，<a id="a-3O"></a>用不生道得菩提？<a id="a-3P"></a>”</p>
  <p id="a3Q">佛言：<a id="a-3R"></a>“不也。<a id="a-3S"></a>”</p>
  <p id="a3T">“世尊，<a id="a-3U"></a>用不生非不生得菩提？<a id="a-3V"></a>”</p>
  <p id="a3W">佛言：<a id="a-3X"></a>“不也。<a id="a-3Y"></a>”</p>
  <p id="a3Z">须菩提言：<a id="a-3a"></a>“世尊，<a id="a-3b"></a>云何当得菩提？<a id="a-3c"></a>”</p>
  <p id="a3d">佛言：<a id="a-3e"></a>“非用道得菩提，<a id="a-3f"></a>亦不用非道得菩提。<a id="a-3g"></a>须菩提，<a id="a-3h"></a>菩提即是道，<a id="a-3i"></a>道即是菩提。<a id="a-3j"></a>”</p>
  <p id="a3k">须菩提白佛言：<a id="a-3l"></a>“世尊，<a id="a-3m"></a>若菩提即是道，<a id="a-3n"></a>道即是菩提。<a id="a-3o"></a>若尔者，<a id="a-3p"></a>今菩萨未作佛时应当得阿耨多罗三藐三菩提，<a id="a-3q"></a>云何说诸佛多陀阿伽度阿罗诃三藐三佛陀有三十二相、<a id="a-3r"></a>八十种随形好、<a id="a-3s"></a>十力、<a id="a-3t"></a>四无所畏、<a id="a-3u"></a>四无礙智、<a id="a-3v"></a>十八不共法、<a id="a-3w"></a>大慈大悲？<a id="a-3x"></a>”</p>
  <p id="a3y">佛告须菩提：<a id="a-3z"></a>“于汝意云何？<a id="a-40"></a>佛得菩提不？<a id="a-41"></a>”</p>
  <p id="a42">“不也，<a id="a-43"></a>世尊。<a id="a-44"></a>佛不得菩提。<a id="a-45"></a>何以故？<a id="a-46"></a>佛即是菩提，<a id="a-47"></a>菩提即是佛。<a id="a-48"></a>”</p>
  <p id="a49">“如须菩提所问，<a id="a-4A"></a>菩萨时亦应得菩提。<a id="a-4B"></a>须菩提，<a id="a-4C"></a>是菩萨摩诃萨具足六波罗蜜，<a id="a-4D"></a>具足三十七助道法，<a id="a-4E"></a>具足佛十力、<a id="a-4F"></a>四无所畏、<a id="a-4G"></a>四无礙智、<a id="a-4H"></a>十八不共法，<a id="a-4I"></a>具足住如金刚三昧，<a id="a-4J"></a>用一念相应慧得阿耨多罗三藐三菩提，<a id="a-4K"></a>是时名为佛，<a id="a-4L"></a>一切法中得自在。<a id="a-4M"></a>”</p>
  <p id="a4N">须菩提白佛言：<a id="a-4O"></a>“世尊，<a id="a-4P"></a>云何菩萨摩诃萨净佛国土？<a id="a-4Q"></a>”</p>
  <p id="a4R">佛言：<a id="a-4S"></a>“有菩萨从初发意已来，<a id="a-4T"></a>自除身粗业、<a id="a-4U"></a>除口粗业、<a id="a-4V"></a>除意粗业，<a id="a-4W"></a>亦净他人身、<a id="a-4X"></a>口、<a id="a-4Y"></a>意粗业。<a id="a-4Z"></a>”</p>
  <p id="a4a">“世尊，<a id="a-4b"></a>何等是菩萨摩诃萨身粗业、<a id="a-4c"></a>口粗业、<a id="a-4d"></a>意粗业？<a id="a-4e"></a>”</p>
  <p id="a4f">佛告须菩提：<a id="a-4g"></a>“不善业若杀生乃至邪见，<a id="a-4h"></a>是名菩萨摩诃萨身、<a id="a-4i"></a>口、<a id="a-4j"></a>意粗业。</p>
  <p id="a4k">“复次，<a id="a-4l"></a>须菩提，<a id="a-4m"></a>悭贪心、<a id="a-4n"></a>破戒心、<a id="a-4o"></a>瞋心、<a id="a-4p"></a>懈怠心、<a id="a-4q"></a>乱心、<a id="a-4r"></a>愚痴心，<a id="a-4s"></a>是名菩萨意粗业。</p>
  <p id="a4t">“复次，<a id="a-4u"></a>戒不净，<a id="a-4v"></a>是名菩萨身、<a id="a-4w"></a>口粗业。</p>
  <p id="a4x">“复次，<a id="a-4y"></a>须菩提，<a id="a-4z"></a>若菩萨远离四念处行，<a id="a-50"></a>是名菩萨粗业。<a id="a-51"></a>远离四正勤、<a id="a-52"></a>四如意足、<a id="a-53"></a>五根、<a id="a-54"></a>五力、<a id="a-55"></a>七觉分、<a id="a-56"></a>八圣道分、<a id="a-57"></a>空三昧、<a id="a-58"></a>无相无作三昧，<a id="a-59"></a>亦名菩萨粗业。</p>
  <p id="a5A">“复次，<a id="a-5B"></a>须菩提，<a id="a-5C"></a>菩萨摩诃萨贪须陀洹果，<a id="a-5D"></a>乃至贪阿罗汉果证、<a id="a-5E"></a>辟支佛道，<a id="a-5F"></a>是名菩萨摩诃萨粗业。</p>
  <p id="a5G">“复次，<a id="a-5H"></a>须菩提，<a id="a-5I"></a>菩萨色相、<a id="a-5J"></a>受想行识相、<a id="a-5K"></a>眼相、<a id="a-5L"></a>耳鼻舌身意相、<a id="a-5M"></a>色声香味触法相、<a id="a-5N"></a>男相、<a id="a-5O"></a>女相、<a id="a-5P"></a>欲界相、<a id="a-5Q"></a>色界相、<a id="a-5R"></a>无色界相、<a id="a-5S"></a>善法相、<a id="a-5T"></a>不善法相、<a id="a-5U"></a>有为法相、<a id="a-5V"></a>无为法相，<a id="a-5W"></a>是名菩萨粗业。</p>
  <p id="a5X">“菩萨摩诃萨皆远离如是粗业相，<a id="a-5Y"></a>自布施亦教他人布施，<a id="a-5Z"></a>须食与食，<a id="a-5a"></a>须衣与衣，<a id="a-5b"></a>乃至种种资生所须尽给与之，<a id="a-5c"></a>亦教他人种种布施，<a id="a-5d"></a>持是福德与一切众生共之回向净佛国土故。<a id="a-5e"></a>持戒、<a id="a-5f"></a>忍辱、<a id="a-5g"></a>精进、<a id="a-5h"></a>禅定、<a id="a-5i"></a>智慧亦如是。<a id="a-5j"></a>是菩萨摩诃萨或以三千大千国土满中珍宝施与三尊，<a id="a-5k"></a>作是愿言：<a id="a-5l"></a>‘我以善根因缘故，<a id="a-5m"></a>令我国土皆以七宝成。<a id="a-5n"></a>’</p>
  <p id="a5o">“复次，<a id="a-5p"></a>须菩提，<a id="a-5q"></a>菩萨摩诃萨以天伎乐，<a id="a-5r"></a>乐佛及塔，<a id="a-5s"></a>作是愿言：<a id="a-5t"></a>‘以是善根因缘，<a id="a-5u"></a>令我国土中常闻天乐。<a id="a-5v"></a>’</p>
  <p id="a5w">“复次，<a id="a-5x"></a>须菩提，<a id="a-5y"></a>菩萨摩诃萨以三千大千国土满中天香，<a id="a-5z"></a>供养诸佛及诸佛塔，<a id="a-60"></a>作是愿言：<a id="a-61"></a>‘以是善根因缘故，<a id="a-62"></a>令我国土中常有天香。<a id="a-63"></a>’</p>
  <p id="a64">“复次，<a id="a-65"></a>须菩提，<a id="a-66"></a>菩萨摩诃萨以百味食，<a id="a-67"></a>施佛及僧，<a id="a-68"></a>作是愿言：<a id="a-69"></a>‘以是善根因缘故，<a id="a-6A"></a>令我国土中众生皆得百味食。<a id="a-6B"></a>’</p>
  <p id="a6C">“复次，<a id="a-6D"></a>须菩提，<a id="a-6E"></a>菩萨摩诃萨以天香细滑，<a id="a-6F"></a>施佛及僧，<a id="a-6G"></a>作是愿言：<a id="a-6H"></a>‘以是善根因缘故，<a id="a-6I"></a>令我国土中一切众生受天香细滑。<a id="a-6J"></a>’</p>
  <p id="a6K">“复次，<a id="a-6L"></a>须菩提，<a id="a-6M"></a>菩萨摩诃萨以随意五欲，<a id="a-6N"></a>施佛及僧并一切众生，<a id="a-6O"></a>作是愿言：<a id="a-6P"></a>‘以是善根因缘故，<a id="a-6Q"></a>令我国土中弟子及一切众生皆得随意五欲。<a id="a-6R"></a>’是菩萨以随意五欲，<a id="a-6S"></a>共一切众生回向净佛国土，<a id="a-6T"></a>作是愿言：<a id="a-6U"></a>‘我得佛时，<a id="a-6V"></a>是国土中如天五欲应心而至。<a id="a-6W"></a>’</p>
  <p id="a6X">“复次，<a id="a-6Y"></a>须菩提，<a id="a-6Z"></a>菩萨摩诃萨行般若波罗蜜时，<a id="a-6a"></a>作是愿言：<a id="a-6b"></a>‘我当自入初禅，<a id="a-6c"></a>亦教一切众生入初禅、<a id="a-6d"></a>第二第三第四禅、<a id="a-6e"></a>慈悲喜舍心，<a id="a-6f"></a>乃至三十七助道法亦如是。<a id="a-6g"></a>我得阿耨多罗三藐三菩提时，<a id="a-6h"></a>令一切众生不远离四禅，<a id="a-6i"></a>乃至不远离三十七助道法。<a id="a-6j"></a>’</p>
  <p id="a6k">“如是，<a id="a-6l"></a>须菩提，<a id="a-6m"></a>菩萨摩诃萨能净佛国土。<a id="a-6n"></a>是菩萨随尔所时行菩萨道满足诸愿，<a id="a-6o"></a>是菩萨自成就一切善法，<a id="a-6p"></a>亦成就一切众生善法。<a id="a-6q"></a>是菩萨受身端正，<a id="a-6r"></a>所化众生亦得端正。<a id="a-6s"></a>所以者何？<a id="a-6t"></a>福德因缘厚故。<a id="a-6u"></a>须菩提，<a id="a-6v"></a>菩萨摩诃萨应如是净佛国土。<a id="a-6w"></a>是国土中乃至无三恶道之名，<a id="a-6x"></a>亦无邪见、<a id="a-6y"></a>三毒、<a id="a-6z"></a>二乘声闻辟支佛之名，<a id="a-70"></a>耳不闻有无常苦空之声，<a id="a-71"></a>亦无我所有，<a id="a-72"></a>乃至无诸结使烦恼之名，<a id="a-73"></a>亦无分别诸果之名。<a id="a-74"></a>风吹七宝之树随所应度而出音声，<a id="a-75"></a>所谓空、<a id="a-76"></a>无相、<a id="a-77"></a>无作，<a id="a-78"></a>如诸法实相之音，<a id="a-79"></a>有佛无佛一切法、<a id="a-7A"></a>一切法相空，<a id="a-7B"></a>空中无有相，<a id="a-7C"></a>无相中则无作出。<a id="a-7D"></a>如是法音，<a id="a-7E"></a>若昼、<a id="a-7F"></a>若夜、<a id="a-7G"></a>若坐、<a id="a-7H"></a>若卧、<a id="a-7I"></a>若立、<a id="a-7J"></a>若行常闻此法。<a id="a-7K"></a>是菩萨得阿耨多罗三藐三菩提时，<a id="a-7L"></a>十方国土中诸佛赞叹众生闻是佛名，<a id="a-7M"></a>必至阿耨多罗三藐三菩提。<a id="a-7N"></a>是菩萨得阿耨多罗三藐三菩提时说法，<a id="a-7O"></a>众生闻者，<a id="a-7P"></a>无有不信而生疑言是法、<a id="a-7Q"></a>是非法。<a id="a-7R"></a>何以故？<a id="a-7S"></a>诸法实相中皆是法，<a id="a-7T"></a>无有非法。<a id="a-7U"></a>诸有薄福之人于诸佛及弟子中，<a id="a-7V"></a>不种善根，<a id="a-7W"></a>不随善知识，<a id="a-7X"></a>没在我见中，<a id="a-7Y"></a>乃至没在一切种种见中，<a id="a-7Z"></a>堕在边见若断若常。<a id="a-7a"></a>如是人以邪见故，<a id="a-7b"></a>非佛言佛，<a id="a-7c"></a>佛言非佛；<a id="a-7d"></a>如是人非法言法，<a id="a-7e"></a>法言非法；<a id="a-7f"></a>如是人破法故，<a id="a-7g"></a>身坏命终堕恶道地狱中。<a id="a-7h"></a>诸佛得阿耨多罗三藐三菩提时，<a id="a-7i"></a>见此众生往来五道，<a id="a-7j"></a>令离邪聚立正定聚中，<a id="a-7k"></a>更不堕恶道。<a id="a-7l"></a>如是，<a id="a-7m"></a>须菩提，<a id="a-7n"></a>菩萨摩诃萨净佛国土中众生无杂秽心，<a id="a-7o"></a>若世间法、<a id="a-7p"></a>若出世间法、<a id="a-7q"></a>若有漏、<a id="a-7r"></a>若无漏、<a id="a-7s"></a>若有为、<a id="a-7t"></a>若无为，<a id="a-7u"></a>乃至是国土中众生必至阿耨多罗三藐三菩提。<a id="a-7v"></a>须菩提，<a id="a-7w"></a>是为菩萨摩诃萨净佛国土。<a id="a-7x"></a>”</p>
  <p data-pb></p>
  <h2 id="a7y">毕定品第八十三</h2>
  <p id="a7z">须菩提白佛言：<a id="a-80"></a>“世尊，<a id="a-81"></a>是菩萨摩诃萨为毕定，<a id="a-82"></a>为不毕定？<a id="a-83"></a>”</p>
  <p id="a84">佛告须菩提：<a id="a-85"></a>“菩萨摩诃萨毕定，<a id="a-86"></a>非不毕定。<a id="a-87"></a>”</p>
  <p id="a88">“世尊，<a id="a-89"></a>何处毕定？<a id="a-8A"></a>为声闻道中，<a id="a-8B"></a>为辟支佛道中，<a id="a-8C"></a>为佛道中？<a id="a-8D"></a>”</p>
  <p id="a8E">佛言：<a id="a-8F"></a>“菩萨摩诃萨非声闻、<a id="a-8G"></a>辟支佛道中毕定，<a id="a-8H"></a>是佛道中毕定。<a id="a-8I"></a>”</p>
  <p id="a8J">须菩提白佛言：<a id="a-8K"></a>“世尊，<a id="a-8L"></a>为初发意菩萨毕定，<a id="a-8M"></a>为最后身菩萨毕定？<a id="a-8N"></a>”</p>
  <p id="a8O">佛言：<a id="a-8P"></a>“初发意菩萨亦毕定，<a id="a-8Q"></a>阿毗跋致菩萨亦毕定，<a id="a-8R"></a>后身菩萨亦毕定。<a id="a-8S"></a>”</p>
  <p id="a8T">“世尊，<a id="a-8U"></a>毕定菩萨堕恶道中生不？<a id="a-8V"></a>”</p>
  <p id="a8W">“不也，<a id="a-8X"></a>须菩提。<a id="a-8Y"></a>于汝意云何？<a id="a-8Z"></a>若八人、<a id="a-8a"></a>若须陀洹、<a id="a-8b"></a>斯陀含、<a id="a-8c"></a>阿那含、<a id="a-8d"></a>阿罗汉、<a id="a-8e"></a>辟支佛生恶道中不？<a id="a-8f"></a>”</p>
  <p id="a8g">“不也，<a id="a-8h"></a>世尊。<a id="a-8i"></a>”</p>
  <p id="a8j">“如是，<a id="a-8k"></a>须菩提，<a id="a-8l"></a>菩萨摩诃萨从初发意已来布施、<a id="a-8m"></a>持戒、<a id="a-8n"></a>忍辱、<a id="a-8o"></a>精进、<a id="a-8p"></a>行禅定、<a id="a-8q"></a>修智慧、<a id="a-8r"></a>断一切不善业，<a id="a-8s"></a>若堕恶道，<a id="a-8t"></a>若生长寿天，<a id="a-8u"></a>若不得修善法处，<a id="a-8v"></a>若生边国，<a id="a-8w"></a>若生恶邪见家、<a id="a-8x"></a>无作见家，<a id="a-8y"></a>是中无佛名、<a id="a-8z"></a>无法名、<a id="a-90"></a>无僧名，<a id="a-91"></a>无有是处。<a id="a-92"></a>须菩提，<a id="a-93"></a>初发意菩萨于阿耨多罗三藐三菩提，<a id="a-94"></a>以深心行十不善道，<a id="a-95"></a>无有是处。<a id="a-96"></a>”</p>
  <p id="a97">“世尊，<a id="a-98"></a>若菩萨摩诃萨有如是善根功德成就，<a id="a-99"></a>如佛自说本生受不善果报，<a id="a-9A"></a>是时善根为何所在？<a id="a-9B"></a>”</p>
  <p id="a9C">佛告须菩提：<a id="a-9D"></a>“菩萨摩诃萨为利益众生故随而受身，<a id="a-9E"></a>以是身利益众生。<a id="a-9F"></a>须菩提，<a id="a-9G"></a>菩萨摩诃萨作畜生时有是方便力，<a id="a-9H"></a>若怨贼欲来杀害，<a id="a-9I"></a>以无上忍辱、<a id="a-9J"></a>无上慈悲心，<a id="a-9K"></a>舍身不恼怨贼。<a id="a-9L"></a>汝诸声闻、<a id="a-9M"></a>辟支佛有是力不？<a id="a-9N"></a>”</p>
  <p id="a9O">须菩提言：<a id="a-9P"></a>“无也。<a id="a-9Q"></a>”</p>
  <p id="a9R">“以是故，<a id="a-9S"></a>须菩提，<a id="a-9T"></a>当知菩萨摩诃萨欲具足大慈心，<a id="a-9U"></a>为怜愍利益众生故受畜生身。<a id="a-9V"></a>”</p>
  <p id="a9W">须菩提白佛言：<a id="a-9X"></a>“世尊，<a id="a-9Y"></a>菩萨摩诃萨住何等善根中受如是诸身？<a id="a-9Z"></a>”</p>
  <p id="a9a">佛告须菩提：<a id="a-9b"></a>“菩萨摩诃萨从初发意乃至道场，<a id="a-9c"></a>于其中间无有善根不具足者，<a id="a-9d"></a>具足已当得阿耨多罗三藐三菩提。<a id="a-9e"></a>以是故，<a id="a-9f"></a>菩萨摩诃萨从初发意，<a id="a-9g"></a>应当学具足一切善根，<a id="a-9h"></a>学善根已当得一切种智，<a id="a-9i"></a>当断一切烦恼习。<a id="a-9j"></a>”</p>
  <p id="a9k">须菩提白佛言：<a id="a-9l"></a>“世尊，<a id="a-9m"></a>云何菩萨摩诃萨成就如是白净无漏法而生恶道畜生中？<a id="a-9n"></a>”</p>
  <p id="a9o">佛告须菩提：<a id="a-9p"></a>“于汝意云何？<a id="a-9q"></a>佛成就白净无漏法不？<a id="a-9r"></a>”</p>
  <p id="a9s">须菩提言：<a id="a-9t"></a>“佛一切白净无漏法成就。<a id="a-9u"></a>”</p>
  <p id="a9v">“须菩提，<a id="a-9w"></a>若佛自化作畜生身，<a id="a-9x"></a>作佛事度众生，<a id="a-9y"></a>实是畜生不？<a id="a-9z"></a>”</p>
  <p id="aA0">须菩提言：<a id="a-A1"></a>“不也。<a id="a-A2"></a>”</p>
  <p id="aA3">佛言：<a id="a-A4"></a>“菩萨摩诃萨亦如是，<a id="a-A5"></a>成就白净无漏法，<a id="a-A6"></a>为度众生故受畜生身，<a id="a-A7"></a>用是身教化众生。<a id="a-A8"></a>”</p>
  <p id="aA9">佛告须菩提：<a id="a-AA"></a>“如阿罗汉作变化身，<a id="a-AB"></a>能使众生欢喜不？<a id="a-AC"></a>”</p>
  <p id="aAD">须菩提言：<a id="a-AE"></a>“能。<a id="a-AF"></a>”</p>
  <p id="aAG">佛言：<a id="a-AH"></a>“如是，<a id="a-AI"></a>如是，<a id="a-AJ"></a>须菩提，<a id="a-AK"></a>菩萨摩诃萨用是白净无漏法，<a id="a-AL"></a>随应度众生而受身，<a id="a-AM"></a>以是身利益众生亦不受苦痛。<a id="a-AN"></a>须菩提，<a id="a-AO"></a>于汝意云何？<a id="a-AP"></a>幻师幻作种种形，<a id="a-AQ"></a>若象马牛羊男女，<a id="a-AR"></a>如是等以示众人。<a id="a-AS"></a>须菩提，<a id="a-AT"></a>是象马牛羊男女等有实不？<a id="a-AU"></a>”</p>
  <p id="aAV">须菩提言：<a id="a-AW"></a>“不实也，<a id="a-AX"></a>世尊。<a id="a-AY"></a>”</p>
  <p id="aAZ">佛言：<a id="a-Aa"></a>“如是，<a id="a-Ab"></a>须菩提，<a id="a-Ac"></a>菩萨摩诃萨白净无漏法成就，<a id="a-Ad"></a>现作种种身以示众生故，<a id="a-Ae"></a>以是身饶益一切亦不受众苦。<a id="a-Af"></a>”</p>
  <p id="aAg">须菩提白佛言：<a id="a-Ah"></a>“世尊，<a id="a-Ai"></a>菩萨摩诃萨大方便力，<a id="a-Aj"></a>得圣无漏智慧而随所应度众生身，<a id="a-Ak"></a>而作种种形以度众生。<a id="a-Al"></a>世尊，<a id="a-Am"></a>菩萨摩诃萨住何等白净法，<a id="a-An"></a>能作如是方便而不受染污？<a id="a-Ao"></a>”</p>
  <p id="aAp">佛言：<a id="a-Aq"></a>“菩萨用般若波罗蜜作如是方便力，<a id="a-Ar"></a>于十方如恒河沙等国土中，<a id="a-As"></a>饶益众生亦不贪著是身。<a id="a-At"></a>何以故？<a id="a-Au"></a>著者、<a id="a-Av"></a>著法、<a id="a-Aw"></a>著处，<a id="a-Ax"></a>是三法皆不可得自性空故。<a id="a-Ay"></a>空不著空，<a id="a-Az"></a>空中无著者，<a id="a-B0"></a>亦无著处。<a id="a-B1"></a>何以故？<a id="a-B2"></a>空中空相不可得故。<a id="a-B3"></a>须菩提，<a id="a-B4"></a>是名不可得空，<a id="a-B5"></a>菩萨住是中能得阿耨多罗三藐三菩提。<a id="a-B6"></a>”</p>
  <p id="aB7">“世尊，<a id="a-B8"></a>菩萨但住般若波罗蜜中得阿耨多罗三藐三菩提，<a id="a-B9"></a>不住余法中耶？<a id="a-BA"></a>”</p>
  <p id="aBB">“须菩提，<a id="a-BC"></a>颇有法不入般若波罗蜜者不？<a id="a-BD"></a>”</p>
  <p id="aBE">“世尊，<a id="a-BF"></a>若般若波罗蜜自性空，<a id="a-BG"></a>云何一切法皆入般若波罗蜜中？<a id="a-BH"></a>世尊，<a id="a-BI"></a>空中无有法若入、<a id="a-BJ"></a>若不入？<a id="a-BK"></a>”</p>
  <p id="aBL">“须菩提，<a id="a-BM"></a>一切法、<a id="a-BN"></a>一切法相空不？<a id="a-BO"></a>”</p>
  <p id="aBP">“世尊，<a id="a-BQ"></a>空。<a id="a-BR"></a>”</p>
  <p id="aBS">“须菩提，<a id="a-BT"></a>若一切法、<a id="a-BU"></a>一切法相空，<a id="a-BV"></a>云何言一切法不入空中？<a id="a-BW"></a>”</p>
  <p id="aBX">须菩提白佛言：<a id="a-BY"></a>“世尊，<a id="a-BZ"></a>云何菩萨摩诃萨行般若波罗蜜时，<a id="a-Ba"></a>住一切法空中能起神通波罗蜜，<a id="a-Bb"></a>住是神通波罗蜜中，<a id="a-Bc"></a>到十方如恒河沙等国土，<a id="a-Bd"></a>供养现在诸佛，<a id="a-Be"></a>闻诸佛说法，<a id="a-Bf"></a>于诸佛所种善根？<a id="a-Bg"></a>”</p>
  <p id="aBh">佛告须菩提：<a id="a-Bi"></a>“菩萨摩诃萨行般若波罗蜜时，<a id="a-Bj"></a>观是十方如恒河沙等国土皆空，<a id="a-Bk"></a>是国土中诸佛亦性空，<a id="a-Bl"></a>但假名字故诸佛现身，<a id="a-Bm"></a>所假名字亦空。<a id="a-Bn"></a>若十方国土及诸佛性不空者，<a id="a-Bo"></a>空为有偏。<a id="a-Bp"></a>以空不偏故，<a id="a-Bq"></a>一切法、<a id="a-Br"></a>一切法相空。<a id="a-Bs"></a>以是故，<a id="a-Bt"></a>一切法、<a id="a-Bu"></a>一切法相空，<a id="a-Bv"></a>是故菩萨摩诃萨行般若波罗蜜，<a id="a-Bw"></a>用方便力生神通波罗蜜，<a id="a-Bx"></a>住是神通波罗蜜中，<a id="a-By"></a>起天眼、<a id="a-Bz"></a>天耳、<a id="a-C0"></a>如意足、<a id="a-C1"></a>知他心、<a id="a-C2"></a>宿命智知众生生死。<a id="a-C3"></a>若菩萨远离神通波罗蜜不能转饶益众生，<a id="a-C4"></a>亦不能得阿耨多罗三藐三菩提。<a id="a-C5"></a>是菩萨摩诃萨神通波罗蜜，<a id="a-C6"></a>是阿耨多罗三藐三菩提利益道。<a id="a-C7"></a>何以故？<a id="a-C8"></a>用是天眼自见诸善法，<a id="a-C9"></a>亦教人令得诸善法，<a id="a-CA"></a>于善法亦不著，<a id="a-CB"></a>诸善法自性空故。<a id="a-CC"></a>空无所著，<a id="a-CD"></a>若著则受味，<a id="a-CE"></a>是空中无有味。<a id="a-CF"></a>是菩萨摩诃萨行般若波罗蜜时能生如是天眼，<a id="a-CG"></a>用是天眼观一切法空，<a id="a-CH"></a>见是法空不取相、<a id="a-CI"></a>不作业，<a id="a-CJ"></a>亦为人说是法，<a id="a-CK"></a>亦不得众生相，<a id="a-CL"></a>不得众生名。<a id="a-CM"></a>是菩萨摩诃萨用无所得法故，<a id="a-CN"></a>起神通波罗蜜，<a id="a-CO"></a>用是神通波罗蜜，<a id="a-CP"></a>神通所应作者能作。<a id="a-CQ"></a>是菩萨用天眼过于人眼见十方国土，<a id="a-CR"></a>见已飞到十方饶益众生，<a id="a-CS"></a>或以布施，<a id="a-CT"></a>或以持戒，<a id="a-CU"></a>或以忍辱，<a id="a-CV"></a>或以精进，<a id="a-CW"></a>或以禅定，<a id="a-CX"></a>或以智慧饶益众生，<a id="a-CY"></a>或以三十七助道法，<a id="a-CZ"></a>或以诸禅解脱三昧，<a id="a-Ca"></a>或以声闻法，<a id="a-Cb"></a>或以辟支佛法，<a id="a-Cc"></a>或以菩萨法，<a id="a-Cd"></a>或以佛法饶益众生。<a id="a-Ce"></a>为悭者如是说法：<a id="a-Cf"></a>‘诸众生当行布施，<a id="a-Cg"></a>贫穷是苦恼法。<a id="a-Ch"></a>贫穷之人自不能益，<a id="a-Ci"></a>何能益他？<a id="a-Cj"></a>以是故，<a id="a-Ck"></a>汝等当勤布施，<a id="a-Cl"></a>自身得乐亦能令他得乐。<a id="a-Cm"></a>莫以贫穷故，<a id="a-Cn"></a>共相食啖，<a id="a-Co"></a>不得离三恶道。<a id="a-Cp"></a>’为破戒者说法：<a id="a-Cq"></a>‘诸众生破戒法大苦恼。<a id="a-Cr"></a>破戒之人自不能益，<a id="a-Cs"></a>何能益他？<a id="a-Ct"></a>破戒法受苦果报，<a id="a-Cu"></a>若在地狱、<a id="a-Cv"></a>若在饿鬼、<a id="a-Cw"></a>若在畜生。<a id="a-Cx"></a>汝等堕三恶道中，<a id="a-Cy"></a>自不能救，<a id="a-Cz"></a>何能救人？<a id="a-D0"></a>以是故，<a id="a-D1"></a>汝等不应堕破戒心死时有悔。<a id="a-D2"></a>’若有共相瞋诤者如是说法：<a id="a-D3"></a>‘诸众生莫共相瞋，<a id="a-D4"></a>瞋乱人心不顺善法。<a id="a-D5"></a>汝等今共相瞋乱心，<a id="a-D6"></a>或堕地狱、<a id="a-D7"></a>若饿鬼畜生中。<a id="a-D8"></a>以是故，<a id="a-D9"></a>汝等不应生一念瞋恚心，<a id="a-DA"></a>何况多？<a id="a-DB"></a>’为懈怠众生说法令得精进，<a id="a-DC"></a>散乱众生令得禅定，<a id="a-DD"></a>愚痴众生令得智慧亦如是。<a id="a-DE"></a>行淫欲者令观不净，<a id="a-DF"></a>瞋恚令观慈心，<a id="a-DG"></a>愚痴众生令观十二因缘，<a id="a-DH"></a>行非道众生令入正道，<a id="a-DI"></a>所谓声闻道、<a id="a-DJ"></a>辟支佛道、<a id="a-DK"></a>佛道。<a id="a-DL"></a>为是众生如是说法：<a id="a-DM"></a>‘如汝等所著是法性空，<a id="a-DN"></a>性空法中不可得著，<a id="a-DO"></a>不著相是空相。<a id="a-DP"></a>’如是，<a id="a-DQ"></a>须菩提，<a id="a-DR"></a>菩萨摩诃萨行般若波罗蜜时，<a id="a-DS"></a>住神通波罗蜜中，<a id="a-DT"></a>为众生作利益。</p>
  <p id="aDU">“须菩提，<a id="a-DV"></a>菩萨若远离神通，<a id="a-DW"></a>不能随众生意善说法。<a id="a-DX"></a>以是故，<a id="a-DY"></a>须菩提，<a id="a-DZ"></a>菩萨摩诃萨行般若波罗蜜时应起神通。<a id="a-Da"></a>须菩提，<a id="a-Db"></a>譬如鸟无翅不能高翔，<a id="a-Dc"></a>菩萨无神通不能随意教化众生。<a id="a-Dd"></a>以是故，<a id="a-De"></a>须菩提，<a id="a-Df"></a>菩萨摩诃萨行般若波罗蜜应起诸神通，<a id="a-Dg"></a>起诸神通已若欲饶益众生随意能益。<a id="a-Dh"></a>是菩萨用天眼见如恒河沙等诸国土，<a id="a-Di"></a>及见是国土中众生，<a id="a-Dj"></a>见已，<a id="a-Dk"></a>以神通力往到其所，<a id="a-Dl"></a>知众生心随其所应而为说法，<a id="a-Dm"></a>或说布施，<a id="a-Dn"></a>或说持戒，<a id="a-Do"></a>或说禅定，<a id="a-Dp"></a>乃至说涅槃法。<a id="a-Dq"></a>是菩萨用天耳闻二种音声，<a id="a-Dr"></a>若人、<a id="a-Ds"></a>若非人，<a id="a-Dt"></a>用天耳闻十方诸佛所说法皆能受持，<a id="a-Du"></a>如所闻法为众生说，<a id="a-Dv"></a>或说布施乃至说涅槃。<a id="a-Dw"></a>是菩萨净他心智，<a id="a-Dx"></a>用他心智知众生心，<a id="a-Dy"></a>随其所应而为说法，<a id="a-Dz"></a>或说布施乃至或说涅槃。<a id="a-E0"></a>是菩萨宿命智忆念种种本生处，<a id="a-E1"></a>亦自忆亦忆他人，<a id="a-E2"></a>用是宿命智念过去在在处处诸佛名字及弟子众，<a id="a-E3"></a>有众生信乐宿命者，<a id="a-E4"></a>为现宿命事而为说法，<a id="a-E5"></a>或说布施乃至或说涅槃。<a id="a-E6"></a>用如意神通力到种种无量诸佛国土，<a id="a-E7"></a>供养诸佛从诸佛种善根还来本国。<a id="a-E8"></a>是菩萨漏尽神通智证，<a id="a-E9"></a>用是漏尽神通智证故，<a id="a-EA"></a>为众生随应说法，<a id="a-EB"></a>或说布施乃至或说涅槃。<a id="a-EC"></a>如是，<a id="a-ED"></a>须菩提，<a id="a-EE"></a>菩萨摩诃萨行般若波罗蜜时，<a id="a-EF"></a>应如是起诸神通。<a id="a-EG"></a>菩萨用修是神通故，<a id="a-EH"></a>随意受身苦乐不染。<a id="a-EI"></a>譬如佛所化人，<a id="a-EJ"></a>作一切事苦乐不染。<a id="a-EK"></a>菩萨摩诃萨行般若波罗蜜时，<a id="a-EL"></a>应如是游戏神通，<a id="a-EM"></a>能净佛国土成就众生。</p>
  <p id="aEN">“复次，<a id="a-EO"></a>须菩提，<a id="a-EP"></a>菩萨摩诃萨，<a id="a-EQ"></a>不净佛国土，<a id="a-ER"></a>不成就众生，<a id="a-ES"></a>不能得阿耨多罗三藐三菩提。<a id="a-ET"></a>何以故？<a id="a-EU"></a>因缘不具足故不能得阿耨多罗三藐三菩提。<a id="a-EV"></a>”</p>
  <p id="aEW">须菩提白佛言：<a id="a-EX"></a>“世尊，<a id="a-EY"></a>何等是菩萨摩诃萨因缘具足已，<a id="a-EZ"></a>得阿耨多罗三藐三菩提？<a id="a-Ea"></a>”</p>
  <p id="aEb">佛告须菩提：<a id="a-Ec"></a>“一切善法是菩萨阿耨多罗三藐三菩提因缘。<a id="a-Ed"></a>”</p>
  <p id="aEe">须菩提白佛言：<a id="a-Ef"></a>“世尊，<a id="a-Eg"></a>何等是善法，<a id="a-Eh"></a>以是善法故得阿耨多罗三藐三菩提？<a id="a-Ei"></a>”</p>
  <p id="aEj">佛告须菩提：<a id="a-Ek"></a>“菩萨从初发意已来，<a id="a-El"></a>檀那波罗蜜是善法因缘，<a id="a-Em"></a>是中无分别是布施者、<a id="a-En"></a>是受者，<a id="a-Eo"></a>性空故。<a id="a-Ep"></a>用是檀那波罗蜜能自利益，<a id="a-Eq"></a>亦能利益众生，<a id="a-Er"></a>从生死拔出令得涅槃。<a id="a-Es"></a>是诸善法皆是菩萨摩诃萨阿耨多罗三藐三菩提因缘，<a id="a-Et"></a>行是道过去、<a id="a-Eu"></a>未来、<a id="a-Ev"></a>现在诸菩萨摩诃萨得度生死，<a id="a-Ew"></a>已度、<a id="a-Ex"></a>今度、<a id="a-Ey"></a>当度。<a id="a-Ez"></a>尸罗波罗蜜、<a id="a-F0"></a>羼提波罗蜜、<a id="a-F1"></a>毗梨耶波罗蜜、<a id="a-F2"></a>禅波罗蜜、<a id="a-F3"></a>般若波罗蜜、<a id="a-F4"></a>四禅、<a id="a-F5"></a>四无量心、<a id="a-F6"></a>四无色定、<a id="a-F7"></a>四念处乃至八圣道分、<a id="a-F8"></a>十八空、<a id="a-F9"></a>八背舍、<a id="a-FA"></a>九次第定、<a id="a-FB"></a>陀罗尼门、<a id="a-FC"></a>佛十力、<a id="a-FD"></a>四无所畏、<a id="a-FE"></a>四无礙智、<a id="a-FF"></a>十八不共法，<a id="a-FG"></a>如是等功德，<a id="a-FH"></a>皆是阿耨多罗三藐三菩提道。<a id="a-FI"></a>须菩提，<a id="a-FJ"></a>是名善法。<a id="a-FK"></a>菩萨摩诃萨，<a id="a-FL"></a>具足是善法已当得一切种智，<a id="a-FM"></a>得一切种智已当转法轮，<a id="a-FN"></a>转法轮已当度众生。<a id="a-FO"></a>”</p>
  <p data-pb></p>
  <h2 id="aFP">四谛品第八十四</h2>
  <p id="aFQ">须菩提白佛言：<a id="a-FR"></a>“世尊，<a id="a-FS"></a>若是诸法是菩萨法，<a id="a-FT"></a>何等是佛法？<a id="a-FU"></a>”</p>
  <p id="aFV">佛告须菩提：<a id="a-FW"></a>“如汝所问‘是诸法是菩萨法，<a id="a-FX"></a>何等是佛法？<a id="a-FY"></a>’者，<a id="a-FZ"></a>须菩提，<a id="a-Fa"></a>菩萨法亦是佛法。<a id="a-Fb"></a>若知一切种，<a id="a-Fc"></a>是得一切种智，<a id="a-Fd"></a>断一切烦恼习，<a id="a-Fe"></a>菩萨当得是法。<a id="a-Ff"></a>佛以一念相应慧知一切法已，<a id="a-Fg"></a>得阿耨多罗三藐三菩提。<a id="a-Fh"></a>须菩提，<a id="a-Fi"></a>是为菩萨、<a id="a-Fj"></a>佛之差别。<a id="a-Fk"></a>譬如向道与得果异，<a id="a-Fl"></a>是二人俱为圣人，<a id="a-Fm"></a>而有得、<a id="a-Fn"></a>向之异。<a id="a-Fo"></a>如是，<a id="a-Fp"></a>须菩提，<a id="a-Fq"></a>若菩萨摩诃萨无礙道中行，<a id="a-Fr"></a>是名菩萨摩诃萨；<a id="a-Fs"></a>解脱道中无一切暗蔽，<a id="a-Ft"></a>是名为佛。<a id="a-Fu"></a>”</p>
  <p id="aFv">须菩提白佛言：<a id="a-Fw"></a>“世尊，<a id="a-Fx"></a>若一切法自相空，<a id="a-Fy"></a>自相空法中云何有差别之异？<a id="a-Fz"></a>是地狱，<a id="a-G0"></a>是饿鬼，<a id="a-G1"></a>是畜生，<a id="a-G2"></a>是天，<a id="a-G3"></a>是人，<a id="a-G4"></a>是性地人，<a id="a-G5"></a>是八人地人，<a id="a-G6"></a>是须陀洹人，<a id="a-G7"></a>是斯陀含、<a id="a-G8"></a>阿那含、<a id="a-G9"></a>阿罗汉人，<a id="a-GA"></a>是辟支佛，<a id="a-GB"></a>是菩萨，<a id="a-GC"></a>是多陀阿伽度阿罗诃三藐三佛陀？<a id="a-GD"></a>世尊，<a id="a-GE"></a>如诸人不可得，<a id="a-GF"></a>业因缘亦不可得，<a id="a-GG"></a>果报亦不可得。<a id="a-GH"></a>”</p>
  <p id="aGI">佛言：<a id="a-GJ"></a>“如是，<a id="a-GK"></a>如是，<a id="a-GL"></a>如汝所言，<a id="a-GM"></a>自相空法中，<a id="a-GN"></a>无众生，<a id="a-GO"></a>无业因缘，<a id="a-GP"></a>无果报。<a id="a-GQ"></a>须菩提，<a id="a-GR"></a>众生不知是诸法自相空，<a id="a-GS"></a>是众生作业因缘，<a id="a-GT"></a>若罪、<a id="a-GU"></a>若福、<a id="a-GV"></a>若无动：<a id="a-GW"></a>罪业因缘故堕三恶道中，<a id="a-GX"></a>福业因缘故在人天中生，<a id="a-GY"></a>无动业因缘故色、<a id="a-GZ"></a>无色界中生。<a id="a-Ga"></a>是菩萨摩诃萨行檀波罗蜜乃至十八不共法时，<a id="a-Gb"></a>尽受行是助道法，<a id="a-Gc"></a>如金刚三昧得阿耨多罗三藐三菩提已饶益众生，<a id="a-Gd"></a>是利常不失故不堕六道生死中。<a id="a-Ge"></a>”</p>
  <p id="aGf">须菩提白佛言：<a id="a-Gg"></a>“世尊，<a id="a-Gh"></a>佛得阿耨多罗三藐三菩提已，<a id="a-Gi"></a>得六道生死不？<a id="a-Gj"></a>”</p>
  <p id="aGk">佛言：<a id="a-Gl"></a>“不得也。<a id="a-Gm"></a>”</p>
  <p id="aGn">须菩提言：<a id="a-Go"></a>“世尊，<a id="a-Gp"></a>得业，<a id="a-Gq"></a>若黑、<a id="a-Gr"></a>若白、<a id="a-Gs"></a>若黑白、<a id="a-Gt"></a>若不黑不白不？<a id="a-Gu"></a>”</p>
  <p id="aGv">佛言：<a id="a-Gw"></a>“不也。<a id="a-Gx"></a>”</p>
  <p id="aGy">“世尊，<a id="a-Gz"></a>若不得，<a id="a-H0"></a>云何说是地狱、<a id="a-H1"></a>饿鬼、<a id="a-H2"></a>畜生、<a id="a-H3"></a>人、<a id="a-H4"></a>天、<a id="a-H5"></a>须陀洹乃至阿罗汉、<a id="a-H6"></a>辟支佛、<a id="a-H7"></a>菩萨、<a id="a-H8"></a>诸佛？<a id="a-H9"></a>”</p>
  <p id="aHA">“须菩提，<a id="a-HB"></a>若众生知诸法自相空，<a id="a-HC"></a>菩萨摩诃萨不求阿耨多罗三藐三菩提，<a id="a-HD"></a>亦不拔众生于三恶趣乃至往来六道生死中。<a id="a-HE"></a>须菩提，<a id="a-HF"></a>以众生实不知诸法自性空故，<a id="a-HG"></a>不得脱六道生死，<a id="a-HH"></a>是菩萨从诸佛所闻诸法自相空，<a id="a-HI"></a>发意求阿耨多罗三藐三菩提。<a id="a-HJ"></a>须菩提，<a id="a-HK"></a>诸法不尔如凡人所著，<a id="a-HL"></a>是众生于无所有法中，<a id="a-HM"></a>颠倒妄想分别得法：<a id="a-HN"></a>无众生，<a id="a-HO"></a>有众生想；<a id="a-HP"></a>无色，<a id="a-HQ"></a>有色想；<a id="a-HR"></a>无受、<a id="a-HS"></a>想、<a id="a-HT"></a>行、<a id="a-HU"></a>识，<a id="a-HV"></a>有受、<a id="a-HW"></a>想、<a id="a-HX"></a>行、<a id="a-HY"></a>识想；<a id="a-HZ"></a>乃至一切有为法无所有，<a id="a-Ha"></a>用颠倒妄想心作身口意业因缘，<a id="a-Hb"></a>往来六道生死中不得脱。<a id="a-Hc"></a>是菩萨摩诃萨行般若波罗蜜时，<a id="a-Hd"></a>一切善法内般若波罗蜜中行菩萨道得阿耨多罗三藐三菩提，<a id="a-He"></a>得阿耨多罗三藐三菩提已，<a id="a-Hf"></a>为众生说四圣谛，<a id="a-Hg"></a>苦、<a id="a-Hh"></a>苦集、<a id="a-Hi"></a>苦灭、<a id="a-Hj"></a>苦灭道，<a id="a-Hk"></a>开示分别一切助道善法皆入四圣谛中，<a id="a-Hl"></a>用是助道善法故分别有三宝。<a id="a-Hm"></a>何等三？<a id="a-Hn"></a>佛宝，<a id="a-Ho"></a>法宝，<a id="a-Hp"></a>僧宝。<a id="a-Hq"></a>不信拒逆是三宝故，<a id="a-Hr"></a>不得离六道生死。<a id="a-Hs"></a>”</p>
  <p id="aHt">须菩提白佛言：<a id="a-Hu"></a>“世尊，<a id="a-Hv"></a>用苦圣谛得度？<a id="a-Hw"></a>用苦智得度？<a id="a-Hx"></a>用集圣谛得度？<a id="a-Hy"></a>用集智得度？<a id="a-Hz"></a>用灭圣谛得度？<a id="a-I0"></a>用灭智得度？<a id="a-I1"></a>用道圣谛得度？<a id="a-I2"></a>用道智得度？<a id="a-I3"></a>”</p>
  <p id="aI4">佛告须菩提：<a id="a-I5"></a>“非苦圣谛得度，<a id="a-I6"></a>亦非苦智得度，<a id="a-I7"></a>乃至非道圣谛得度，<a id="a-I8"></a>亦非道智得度。<a id="a-I9"></a>须菩提，<a id="a-IA"></a>是四圣谛平等故，<a id="a-IB"></a>我说即是涅槃。<a id="a-IC"></a>不以苦圣谛，<a id="a-ID"></a>不以集灭道圣谛，<a id="a-IE"></a>亦不以苦智，<a id="a-IF"></a>不以集灭道智得涅槃。<a id="a-IG"></a>”</p>
  <p id="aIH">须菩提白佛言：<a id="a-II"></a>“世尊，<a id="a-IJ"></a>何等是四圣谛平等相？<a id="a-IK"></a>”</p>
  <p id="aIL">“须菩提，<a id="a-IM"></a>若无苦、<a id="a-IN"></a>无苦智、<a id="a-IO"></a>无集、<a id="a-IP"></a>无集智、<a id="a-IQ"></a>无灭、<a id="a-IR"></a>无灭智、<a id="a-IS"></a>无道、<a id="a-IT"></a>无道智，<a id="a-IU"></a>是名四圣谛平等相。<a id="a-IV"></a>复次，<a id="a-IW"></a>须菩提，<a id="a-IX"></a>是四圣谛如，<a id="a-IY"></a>不异法相、<a id="a-IZ"></a>法性、<a id="a-Ia"></a>法住、<a id="a-Ib"></a>法位、<a id="a-Ic"></a>实际。<a id="a-Id"></a>有佛无佛，<a id="a-Ie"></a>法相常住，<a id="a-If"></a>为不诳不失故。<a id="a-Ig"></a>是菩萨摩诃萨行般若波罗蜜时，<a id="a-Ih"></a>为通达实谛故行般若波罗蜜。<a id="a-Ii"></a>”</p>
  <p id="aIj">须菩提白佛言：<a id="a-Ik"></a>“世尊，<a id="a-Il"></a>云何菩萨摩诃萨为通达实谛故，<a id="a-Im"></a>行般若波罗蜜如？<a id="a-In"></a>通达实谛故，<a id="a-Io"></a>不堕声闻、<a id="a-Ip"></a>辟支佛地，<a id="a-Iq"></a>直入菩萨位中？<a id="a-Ir"></a>”</p>
  <p id="aIs">佛告须菩提：<a id="a-It"></a>“若菩萨摩诃萨如实见诸法，<a id="a-Iu"></a>见已得无所有法，<a id="a-Iv"></a>得无所有法已见一切法空，<a id="a-Iw"></a>四圣谛所摄、<a id="a-Ix"></a>四圣谛所不摄法皆空，<a id="a-Iy"></a>若如是观，<a id="a-Iz"></a>是时便入菩萨位中。<a id="a-J0"></a>是为菩萨住性地中不从顶堕，<a id="a-J1"></a>用是顶堕故堕声闻、<a id="a-J2"></a>辟支佛地。<a id="a-J3"></a>是菩萨住性地中，<a id="a-J4"></a>能生四禅、<a id="a-J5"></a>四无量心、<a id="a-J6"></a>四无色定。<a id="a-J7"></a>是菩萨住是初定地中分别一切诸法，<a id="a-J8"></a>通达四圣谛，<a id="a-J9"></a>知苦不生缘苦心，<a id="a-JA"></a>乃至知道不生缘道心，<a id="a-JB"></a>但顺阿耨多罗三藐三菩提心观诸法如实相。<a id="a-JC"></a>”</p>
  <p id="aJD">“世尊，<a id="a-JE"></a>云何观诸法如实相？<a id="a-JF"></a>”</p>
  <p id="aJG">佛言：<a id="a-JH"></a>“观诸法空。<a id="a-JI"></a>”</p>
  <p id="aJJ">“世尊，<a id="a-JK"></a>何等空观？<a id="a-JL"></a>”</p>
  <p id="aJM">佛言：<a id="a-JN"></a>“自相空。<a id="a-JO"></a>是菩萨用如是智慧观一切法空，<a id="a-JP"></a>无法性可见，<a id="a-JQ"></a>住是法性中得阿耨多罗三藐三菩提。<a id="a-JR"></a>何以故？<a id="a-JS"></a>无性相是阿耨多罗三藐三菩提，<a id="a-JT"></a>非诸佛所作，<a id="a-JU"></a>非辟支佛所作，<a id="a-JV"></a>亦非阿罗汉所作，<a id="a-JW"></a>亦非向道人所作，<a id="a-JX"></a>亦非得果人所作，<a id="a-JY"></a>亦非菩萨所作。<a id="a-JZ"></a>但众生不知不见诸法如实相，<a id="a-Ja"></a>以是事故，<a id="a-Jb"></a>菩萨摩诃萨行般若波罗蜜，<a id="a-Jc"></a>以方便力故为众生说法。<a id="a-Jd"></a>”</p>
  <p data-pb></p>
  <h2 id="aJe">七喻品第八十五</h2>
  <p id="aJf">须菩提白佛言：<a id="a-Jg"></a>“世尊，<a id="a-Jh"></a>若诸法性无所有，<a id="a-Ji"></a>非佛所作，<a id="a-Jj"></a>非辟支佛所作，<a id="a-Jk"></a>非阿罗汉所作，<a id="a-Jl"></a>非阿那含所作，<a id="a-Jm"></a>非斯陀含、<a id="a-Jn"></a>须陀洹所作，<a id="a-Jo"></a>非向道人、<a id="a-Jp"></a>非得果人、<a id="a-Jq"></a>非菩萨所作，<a id="a-Jr"></a>云何分别有诸法异，<a id="a-Js"></a>是地狱、<a id="a-Jt"></a>是畜生、<a id="a-Ju"></a>是饿鬼、<a id="a-Jv"></a>是人、<a id="a-Jw"></a>是天乃至非有想非无想天？<a id="a-Jx"></a>用是业因缘故知有生地狱者？<a id="a-Jy"></a>是业因缘故知有生畜生、<a id="a-Jz"></a>饿鬼者？<a id="a-K0"></a>是业因缘故知有生人中、<a id="a-K1"></a>生四天王天乃至生非有想非无想天者？<a id="a-K2"></a>是业因缘故知有得须陀洹、<a id="a-K3"></a>斯陀含、<a id="a-K4"></a>阿那含、<a id="a-K5"></a>阿罗汉、<a id="a-K6"></a>辟支佛者？<a id="a-K7"></a>是业因缘故知是诸菩萨摩诃萨？<a id="a-K8"></a>是业因缘故知是多陀阿伽度阿罗诃三藐三佛陀？</p>
  <p id="aK9">“世尊，<a id="a-KA"></a>无性法中无有业用，<a id="a-KB"></a>作业因缘故，<a id="a-KC"></a>若堕地狱、<a id="a-KD"></a>饿鬼、<a id="a-KE"></a>畜生，<a id="a-KF"></a>若人、<a id="a-KG"></a>天乃至生非有想非无想天；<a id="a-KH"></a>以是业因缘故，<a id="a-KI"></a>得须陀洹、<a id="a-KJ"></a>斯陀含、<a id="a-KK"></a>阿那含、<a id="a-KL"></a>阿罗汉、<a id="a-KM"></a>辟支佛；<a id="a-KN"></a>菩萨摩诃萨行菩萨道当得一切种智，<a id="a-KO"></a>得一切种智故能拔出众生于生死中。<a id="a-KP"></a>”</p>
  <p id="aKQ">佛告须菩提：<a id="a-KR"></a>“如是，<a id="a-KS"></a>如是，<a id="a-KT"></a>无性法中，<a id="a-KU"></a>无业，<a id="a-KV"></a>无果报。<a id="a-KW"></a>须菩提，<a id="a-KX"></a>凡夫人不入圣法，<a id="a-KY"></a>不知诸法无性相，<a id="a-KZ"></a>颠倒愚痴故起种种业因缘。<a id="a-Ka"></a>是诸众生随业得身，<a id="a-Kb"></a>若地狱身、<a id="a-Kc"></a>若畜生身、<a id="a-Kd"></a>若饿鬼身、<a id="a-Ke"></a>若人身、<a id="a-Kf"></a>若天身、<a id="a-Kg"></a>四天王天身乃至非有想非无想天身。<a id="a-Kh"></a>是无性法，<a id="a-Ki"></a>无业，<a id="a-Kj"></a>无果报，<a id="a-Kk"></a>无性常是无性。<a id="a-Kl"></a>如须菩提所言，<a id="a-Km"></a>若一切法无性，<a id="a-Kn"></a>云何是须陀洹乃至诸佛得一切种智？<a id="a-Ko"></a>须菩提，<a id="a-Kp"></a>于汝意云何？<a id="a-Kq"></a>道是无性不？<a id="a-Kr"></a>须陀洹果乃至诸佛一切种智是无性不？<a id="a-Ks"></a>”</p>
  <p id="aKt">须菩提言：<a id="a-Ku"></a>“世尊，<a id="a-Kv"></a>道无性，<a id="a-Kw"></a>须陀洹果亦无性，<a id="a-Kx"></a>乃至诸佛一切种智亦无性。<a id="a-Ky"></a>”</p>
  <p id="aKz">“须菩提，<a id="a-L0"></a>无性法能得无性法不？<a id="a-L1"></a>”</p>
  <p id="aL2">“不也，<a id="a-L3"></a>世尊。<a id="a-L4"></a>”</p>
  <p id="aL5">佛告须菩提：<a id="a-L6"></a>“有性法能得有性法不？<a id="a-L7"></a>”</p>
  <p id="aL8">“不也，<a id="a-L9"></a>世尊。<a id="a-LA"></a>”</p>
  <p id="aLB">“须菩提，<a id="a-LC"></a>无性法及道是一切法皆不合不散，<a id="a-LD"></a>无色、<a id="a-LE"></a>无形、<a id="a-LF"></a>无对、<a id="a-LG"></a>一相，<a id="a-LH"></a>所谓无相。<a id="a-LI"></a>须菩提，<a id="a-LJ"></a>是菩萨摩诃萨行般若波罗蜜时，<a id="a-LK"></a>以方便力见众生以颠倒故著五阴，<a id="a-LL"></a>无常中常相、<a id="a-LM"></a>苦中乐相、<a id="a-LN"></a>不净中净相、<a id="a-LO"></a>无我中我相，<a id="a-LP"></a>著无所有处。<a id="a-LQ"></a>是菩萨以方便力故，<a id="a-LR"></a>于无所有中拔出众生。<a id="a-LS"></a>”</p>
  <p id="aLT">须菩提白佛言：<a id="a-LU"></a>“世尊，<a id="a-LV"></a>凡夫人所著，<a id="a-LW"></a>颇有实不、<a id="a-LX"></a>异不？<a id="a-LY"></a>著故起业，<a id="a-LZ"></a>业因缘故五道生死中不得脱。<a id="a-La"></a>”</p>
  <p id="aLb">佛告须菩提：<a id="a-Lc"></a>“凡夫人所著起业处，<a id="a-Ld"></a>无如毛发许实事，<a id="a-Le"></a>但颠倒故。<a id="a-Lf"></a>须菩提，<a id="a-Lg"></a>今为汝说譬喻，<a id="a-Lh"></a>智者以譬喻得解。</p>
  <p id="aLi">“须菩提，<a id="a-Lj"></a>于汝意云何？<a id="a-Lk"></a>如梦中所见人受五欲乐，<a id="a-Ll"></a>有实住处不？<a id="a-Lm"></a>”</p>
  <p id="aLn">须菩提白佛言：<a id="a-Lo"></a>“世尊，<a id="a-Lp"></a>梦尚虚妄不可得，<a id="a-Lq"></a>何况住梦中受五欲乐？<a id="a-Lr"></a>”</p>
  <p id="aLs">“于汝意云何？<a id="a-Lt"></a>诸法若有漏、<a id="a-Lu"></a>若无漏、<a id="a-Lv"></a>若有为、<a id="a-Lw"></a>若无为，<a id="a-Lx"></a>颇有不如梦者不？<a id="a-Ly"></a>”</p>
  <p id="aLz">“世尊，<a id="a-M0"></a>诸法若有漏、<a id="a-M1"></a>若无漏、<a id="a-M2"></a>若有为、<a id="a-M3"></a>若无为，<a id="a-M4"></a>无不如梦者。<a id="a-M5"></a>”</p>
  <p id="aM6">佛告须菩提：<a id="a-M7"></a>“于汝意云何？<a id="a-M8"></a>梦中有五道生死往来不？<a id="a-M9"></a>”</p>
  <p id="aMA">“世尊，<a id="a-MB"></a>无也。<a id="a-MC"></a>”</p>
  <p id="aMD">“于汝意云何？<a id="a-ME"></a>梦中有修道，<a id="a-MF"></a>用是修道若著垢、<a id="a-MG"></a>若得净不？<a id="a-MH"></a>”</p>
  <p id="aMI">“不也，<a id="a-MJ"></a>世尊。<a id="a-MK"></a>何以故？<a id="a-ML"></a>是梦法无有实事，<a id="a-MM"></a>不可说垢净。<a id="a-MN"></a>”</p>
  <p id="aMO">“于汝意云何？<a id="a-MP"></a>镜中像有实事不？<a id="a-MQ"></a>能起业因缘，<a id="a-MR"></a>用是业因缘，<a id="a-MS"></a>堕地狱、<a id="a-MT"></a>饿鬼、<a id="a-MU"></a>畜生中，<a id="a-MV"></a>若人、<a id="a-MW"></a>若天、<a id="a-MX"></a>四天王天处乃至非有想非无想天处不？<a id="a-MY"></a>”</p>
  <p id="aMZ">须菩提言：<a id="a-Ma"></a>“不也，<a id="a-Mb"></a>世尊。<a id="a-Mc"></a>是像无有实事，<a id="a-Md"></a>但诳小儿，<a id="a-Me"></a>是事云何当有业因缘，<a id="a-Mf"></a>用是业因缘当堕地狱乃至非有想非无想处？<a id="a-Mg"></a>”</p>
  <p id="aMh">“于汝意云何？<a id="a-Mi"></a>是镜中像有修道用，<a id="a-Mj"></a>是修道若著垢、<a id="a-Mk"></a>若得净不？<a id="a-Ml"></a>”</p>
  <p id="aMm">须菩提言：<a id="a-Mn"></a>“不也，<a id="a-Mo"></a>世尊。<a id="a-Mp"></a>何以故？<a id="a-Mq"></a>是像空无实事，<a id="a-Mr"></a>不可说垢净。<a id="a-Ms"></a>”</p>
  <p id="aMt">“于汝意云何？<a id="a-Mu"></a>如深涧中有响，<a id="a-Mv"></a>是响有业因缘，<a id="a-Mw"></a>用是业因缘，<a id="a-Mx"></a>若堕地狱乃至若生非有想非无想处不？<a id="a-My"></a>”</p>
  <p id="aMz">须菩提言：<a id="a-N0"></a>“不也，<a id="a-N1"></a>世尊。<a id="a-N2"></a>是事空无有实音声，<a id="a-N3"></a>云何当有业因缘，<a id="a-N4"></a>用是业因缘堕地狱乃至生非有想非无想处？<a id="a-N5"></a>”</p>
  <p id="aN6">“于汝意云何？<a id="a-N7"></a>是响颇有修道，<a id="a-N8"></a>用是修道若著垢、<a id="a-N9"></a>若得净不？<a id="a-NA"></a>”</p>
  <p id="aNB">“不也，<a id="a-NC"></a>世尊。<a id="a-ND"></a>是事无实，<a id="a-NE"></a>不可说是垢、<a id="a-NF"></a>是净。<a id="a-NG"></a>”</p>
  <p id="aNH">“于汝意云何？<a id="a-NI"></a>如焰非水、<a id="a-NJ"></a>水相，<a id="a-NK"></a>非河、<a id="a-NL"></a>河相，<a id="a-NM"></a>是焰颇有业因缘，<a id="a-NN"></a>用是业因缘堕地狱乃至生非有想非无想处不？<a id="a-NO"></a>”</p>
  <p id="aNP">“不也，<a id="a-NQ"></a>世尊。<a id="a-NR"></a>焰中水毕竟不可得，<a id="a-NS"></a>但诳无智人眼，<a id="a-NT"></a>云何当有业因缘，<a id="a-NU"></a>用是业因缘堕地狱乃至生非有想非无想处？<a id="a-NV"></a>”</p>
  <p id="aNW">“于汝意云何？<a id="a-NX"></a>是焰有修道，<a id="a-NY"></a>用是修道若著垢、<a id="a-NZ"></a>若得净不？<a id="a-Na"></a>”</p>
  <p id="aNb">“不也，<a id="a-Nc"></a>世尊。<a id="a-Nd"></a>是焰无有实事，<a id="a-Ne"></a>不可说垢净。<a id="a-Nf"></a>”</p>
  <p id="aNg">“于汝意云何？<a id="a-Nh"></a>乾闼婆城如日出时见乾闼婆城，<a id="a-Ni"></a>无智人无城有城想，<a id="a-Nj"></a>无庐观有庐观想，<a id="a-Nk"></a>无园有园想。<a id="a-Nl"></a>是乾闼婆城颇有业因缘，<a id="a-Nm"></a>用是业因缘堕地狱乃至生非有想非无想处不？<a id="a-Nn"></a>”</p>
  <p id="aNo">“不也，<a id="a-Np"></a>世尊。<a id="a-Nq"></a>是乾闼婆城毕竟不可得，<a id="a-Nr"></a>但诳愚夫眼，<a id="a-Ns"></a>云何当有业因缘，<a id="a-Nt"></a>用是业因缘堕地狱乃至生非有想非无想处？<a id="a-Nu"></a>”</p>
  <p id="aNv">“于汝意云何？<a id="a-Nw"></a>如乾闼婆城有修道，<a id="a-Nx"></a>用是修道若著垢、<a id="a-Ny"></a>若得净不？<a id="a-Nz"></a>”</p>
  <p id="aO0">“不也，<a id="a-O1"></a>世尊。<a id="a-O2"></a>是乾闼婆城无有实事，<a id="a-O3"></a>不可说垢净。<a id="a-O4"></a>”</p>
  <p id="aO5">“须菩提，<a id="a-O6"></a>于汝意云何？<a id="a-O7"></a>幻师幻作种种物，<a id="a-O8"></a>若象、<a id="a-O9"></a>若马、<a id="a-OA"></a>若牛、<a id="a-OB"></a>若羊、<a id="a-OC"></a>若男、<a id="a-OD"></a>若女，<a id="a-OE"></a>于汝意云何？<a id="a-OF"></a>是幻有业因缘，<a id="a-OG"></a>用是业因缘堕地狱乃至生非有想非无想处不？<a id="a-OH"></a>”</p>
  <p id="aOI">“不也，<a id="a-OJ"></a>世尊。<a id="a-OK"></a>是幻法空无实事，<a id="a-OL"></a>云何当有业因缘，<a id="a-OM"></a>用是业因缘堕地狱乃至生非有想非无想处？<a id="a-ON"></a>”</p>
  <p id="aOO">“于汝意云何？<a id="a-OP"></a>是幻有修道，<a id="a-OQ"></a>用是修道若著垢、<a id="a-OR"></a>若得净不？<a id="a-OS"></a>”</p>
  <p id="aOT">“不也，<a id="a-OU"></a>世尊。<a id="a-OV"></a>是法无有实事，<a id="a-OW"></a>不可说垢净。<a id="a-OX"></a>”</p>
  <p id="aOY">“须菩提，<a id="a-OZ"></a>于汝意云何？<a id="a-Oa"></a>如佛所化人，<a id="a-Ob"></a>是化人有业因缘，<a id="a-Oc"></a>用是业因缘堕地狱乃至生非有想非无想处不？<a id="a-Od"></a>”</p>
  <p id="aOe">“不也，<a id="a-Of"></a>世尊。<a id="a-Og"></a>是化人无有实事，<a id="a-Oh"></a>云何当有业因缘，<a id="a-Oi"></a>用是业因缘堕地狱乃至生非有想非无想处？<a id="a-Oj"></a>”</p>
  <p id="aOk">“于汝意云何？<a id="a-Ol"></a>是化人有修道，<a id="a-Om"></a>用是修道若著垢、<a id="a-On"></a>若得净不？<a id="a-Oo"></a>”</p>
  <p id="aOp">“不也，<a id="a-Oq"></a>世尊。<a id="a-Or"></a>是事无有实，<a id="a-Os"></a>不可说垢净。<a id="a-Ot"></a>”</p>
  <p id="aOu">佛告须菩提：<a id="a-Ov"></a>“于汝意云何？<a id="a-Ow"></a>于是空相中，<a id="a-Ox"></a>有垢者、<a id="a-Oy"></a>有净者不？<a id="a-Oz"></a>”</p>
  <p id="aP0">“不也，<a id="a-P1"></a>世尊。<a id="a-P2"></a>是中无所有，<a id="a-P3"></a>无有著垢者，<a id="a-P4"></a>无有得净者。<a id="a-P5"></a>”</p>
  <p id="aP6">“须菩提，<a id="a-P7"></a>如无有著垢者，<a id="a-P8"></a>无有得净者，<a id="a-P9"></a>以是因缘故亦无垢净。<a id="a-PA"></a>何以故？<a id="a-PB"></a>住我、<a id="a-PC"></a>我所众生有垢有净，<a id="a-PD"></a>实见者不垢不净；<a id="a-PE"></a>如实见者不垢不净，<a id="a-PF"></a>如是亦无垢净。<a id="a-PG"></a>”</p>
  <p data-pb></p>
  <h2 id="aPH">平等品第八十六</h2>
  <p id="aPI">须菩提白佛言：<a id="a-PJ"></a>“世尊，<a id="a-PK"></a>见实者不垢不净，<a id="a-PL"></a>见不实者亦不垢不净。<a id="a-PM"></a>何以故？<a id="a-PN"></a>一切法性无所有故。<a id="a-PO"></a>世尊，<a id="a-PP"></a>无所有中无垢无净，<a id="a-PQ"></a>所有中亦无垢无净。<a id="a-PR"></a>世尊，<a id="a-PS"></a>无所有中、<a id="a-PT"></a>有所有中亦无垢无净。<a id="a-PU"></a>世尊，<a id="a-PV"></a>云何如实语者不垢不净，<a id="a-PW"></a>不实语者亦不垢不净？<a id="a-PX"></a>”</p>
  <p id="aPY">佛告须菩提：<a id="a-PZ"></a>“是诸法平等相，<a id="a-Pa"></a>我说是净。<a id="a-Pb"></a>须菩提，<a id="a-Pc"></a>何等是诸法平等？<a id="a-Pd"></a>所谓如，<a id="a-Pe"></a>不异不诳法相、<a id="a-Pf"></a>法性、<a id="a-Pg"></a>法住、<a id="a-Ph"></a>法位、<a id="a-Pi"></a>实际，<a id="a-Pj"></a>有佛无佛法性常住，<a id="a-Pk"></a>是名净。<a id="a-Pl"></a>世谛故说非最第一义，<a id="a-Pm"></a>最第一义过一切语言论议音声。<a id="a-Pn"></a>”</p>
  <p id="aPo">须菩提白佛言：<a id="a-Pp"></a>“世尊，<a id="a-Pq"></a>若一切法空不可说，<a id="a-Pr"></a>如梦、<a id="a-Ps"></a>如响、<a id="a-Pt"></a>如焰、<a id="a-Pu"></a>如影、<a id="a-Pv"></a>如幻、<a id="a-Pw"></a>如化，<a id="a-Px"></a>云何菩萨摩诃萨用是如梦、<a id="a-Py"></a>如响、<a id="a-Pz"></a>如焰、<a id="a-Q0"></a>如幻、<a id="a-Q1"></a>如影、<a id="a-Q2"></a>如化法，<a id="a-Q3"></a>无有根本定实，<a id="a-Q4"></a>云何能发阿耨多罗三藐三菩提心作是愿：<a id="a-Q5"></a>‘我当具足檀那波罗蜜乃至具足般若波罗蜜。<a id="a-Q6"></a>我当具足神通波罗蜜，<a id="a-Q7"></a>具足智波罗蜜，<a id="a-Q8"></a>具足四禅、<a id="a-Q9"></a>四无量心、<a id="a-QA"></a>四无色定、<a id="a-QB"></a>四念处，<a id="a-QC"></a>乃至具足八圣道分。<a id="a-QD"></a>我当具足三解脱门、<a id="a-QE"></a>八背舍、<a id="a-QF"></a>九次第定。<a id="a-QG"></a>我当具足佛十力，<a id="a-QH"></a>乃至具足十八不共法。<a id="a-QI"></a>我当具足三十二相、<a id="a-QJ"></a>八十随形好，<a id="a-QK"></a>我当具足诸陀罗尼门、<a id="a-QL"></a>诸三昧门。<a id="a-QM"></a>我当放大光明遍照十方，<a id="a-QN"></a>知诸众生心如应说法’？<a id="a-QO"></a>”</p>
  <p id="aQP">佛告须菩提：<a id="a-QQ"></a>“于汝意云何？<a id="a-QR"></a>汝所说诸法，<a id="a-QS"></a>如梦、<a id="a-QT"></a>如响、<a id="a-QU"></a>如焰、<a id="a-QV"></a>如影、<a id="a-QW"></a>如幻、<a id="a-QX"></a>如化不？<a id="a-QY"></a>”</p>
  <p id="aQZ">须菩提言：<a id="a-Qa"></a>“尔，<a id="a-Qb"></a>世尊。<a id="a-Qc"></a>世尊，<a id="a-Qd"></a>若一切法如梦乃至如化，<a id="a-Qe"></a>菩萨摩诃萨云何行般若波罗蜜？<a id="a-Qf"></a>世尊，<a id="a-Qg"></a>是梦乃至如化虚妄不实。<a id="a-Qh"></a>世尊，<a id="a-Qi"></a>不应用不实虚妄法能具足檀波罗蜜乃至十八不共法。<a id="a-Qj"></a>”</p>
  <p id="aQk">佛告须菩提：<a id="a-Ql"></a>“如是，<a id="a-Qm"></a>如是，<a id="a-Qn"></a>不实虚妄法不能具足檀波罗蜜乃至十八不共法，<a id="a-Qo"></a>行是不实虚妄法不能得阿耨多罗三藐三菩提。<a id="a-Qp"></a>须菩提，<a id="a-Qq"></a>是一切法皆是忆想思惟作法，<a id="a-Qr"></a>用是思惟忆想作法，<a id="a-Qs"></a>不能得一切种智。<a id="a-Qt"></a>须菩提，<a id="a-Qu"></a>是一切法能助道法，<a id="a-Qv"></a>不能益果，<a id="a-Qw"></a>所谓是诸法无生无出无相，<a id="a-Qx"></a>菩萨从初发意已来所作善业，<a id="a-Qy"></a>若檀波罗蜜乃至一切种智。<a id="a-Qz"></a>何以故？<a id="a-R0"></a>知诸法皆如梦乃至如化。<a id="a-R1"></a>如是等法不具足檀波罗蜜乃至一切种智，<a id="a-R2"></a>不能得成就众生净佛国土得阿耨多罗三藐三菩提。<a id="a-R3"></a>是菩萨摩诃萨所作善业，<a id="a-R4"></a>檀波罗蜜乃至一切种智如梦乃至如化，<a id="a-R5"></a>亦知一切众生如梦中行，<a id="a-R6"></a>乃至知如化中行。<a id="a-R7"></a>是菩萨摩诃萨不取般若波罗蜜是有法，<a id="a-R8"></a>用是不取故得一切种智，<a id="a-R9"></a>知是诸法如梦无所取，<a id="a-RA"></a>乃至诸法如化无所取。<a id="a-RB"></a>何以故？<a id="a-RC"></a>般若波罗蜜是不可取相，<a id="a-RD"></a>禅波罗蜜乃至十八不共法是不可取相，<a id="a-RE"></a>是菩萨摩诃萨知一切法是不可取相已，<a id="a-RF"></a>发心求阿耨多罗三藐三菩提。<a id="a-RG"></a>何以故？<a id="a-RH"></a>一切法不可取相，<a id="a-RI"></a>无根本定实，<a id="a-RJ"></a>如梦乃至如化。<a id="a-RK"></a>用不可取相法，<a id="a-RL"></a>不能得不可取相法，<a id="a-RM"></a>但以众生不知不见如是诸法相，<a id="a-RN"></a>是菩萨摩诃萨为是众生故，<a id="a-RO"></a>求阿耨多罗三藐三菩提。<a id="a-RP"></a>是菩萨从初发意已来，<a id="a-RQ"></a>所有布施为一切众生故，<a id="a-RR"></a>乃至有所修智慧皆为一切众生不为己身。<a id="a-RS"></a>菩萨摩诃萨不为余事故，<a id="a-RT"></a>求阿耨多罗三藐三菩提，<a id="a-RU"></a>但为一切众生故。<a id="a-RV"></a>是菩萨行般若波罗蜜时，<a id="a-RW"></a>见众生无众生，<a id="a-RX"></a>但众生相中住，<a id="a-RY"></a>乃至无知者、<a id="a-RZ"></a>无见者，<a id="a-Ra"></a>知见相中住，<a id="a-Rb"></a>令众生远离颠倒，<a id="a-Rc"></a>远离已置甘露性中，<a id="a-Rd"></a>住是中无有妄想，<a id="a-Re"></a>所谓众生相乃至知者见者相。<a id="a-Rf"></a>是时，<a id="a-Rg"></a>菩萨动心、<a id="a-Rh"></a>念心、<a id="a-Ri"></a>戏论心皆舍，<a id="a-Rj"></a>常行不动心、<a id="a-Rk"></a>不念心、<a id="a-Rl"></a>不戏论心。<a id="a-Rm"></a>须菩提，<a id="a-Rn"></a>以是方便力故，<a id="a-Ro"></a>菩萨摩诃萨行般若波罗蜜时自无所著，<a id="a-Rp"></a>亦教一切众生令得无所著，<a id="a-Rq"></a>世谛故非第一义。<a id="a-Rr"></a>”</p>
  <p id="aRs">须菩提白佛言：<a id="a-Rt"></a>“世尊，<a id="a-Ru"></a>世尊得阿耨多罗三藐三菩提时得诸佛法，<a id="a-Rv"></a>以世谛故得，<a id="a-Rw"></a>以第一义中得？<a id="a-Rx"></a>”</p>
  <p id="aRy">佛言：<a id="a-Rz"></a>“以世谛故说佛得是法，<a id="a-S0"></a>是法中无有法可得、<a id="a-S1"></a>是人得是法。<a id="a-S2"></a>何以故？<a id="a-S3"></a>是人得是法，<a id="a-S4"></a>是为大有所得，<a id="a-S5"></a>用二法无道无果。<a id="a-S6"></a>”</p>
  <p id="aS7">须菩提白佛言：<a id="a-S8"></a>“世尊，<a id="a-S9"></a>若行二法无道无果，<a id="a-SA"></a>行不二法有道有果不？<a id="a-SB"></a>”</p>
  <p id="aSC">佛言：<a id="a-SD"></a>“行二法无道无果，<a id="a-SE"></a>行不二法亦无道无果。<a id="a-SF"></a>若无二法，<a id="a-SG"></a>无不二法，<a id="a-SH"></a>即是道，<a id="a-SI"></a>即是果。<a id="a-SJ"></a>何以故？<a id="a-SK"></a>用如是法得道、<a id="a-SL"></a>得果，<a id="a-SM"></a>用如是法不得道、<a id="a-SN"></a>不得果，<a id="a-SO"></a>是为戏论。<a id="a-SP"></a>诸平等法中无有戏论，<a id="a-SQ"></a>无有戏论相是诸法平等。<a id="a-SR"></a>”</p>
  <p id="aSS">须菩提白佛言：<a id="a-ST"></a>“世尊，<a id="a-SU"></a>诸法无所有性，<a id="a-SV"></a>是中何等是平等？<a id="a-SW"></a>”</p>
  <p id="aSX">佛言：<a id="a-SY"></a>“若无有法、<a id="a-SZ"></a>无有无法，<a id="a-Sa"></a>亦不说诸法平等相，<a id="a-Sb"></a>除平等更无余法，<a id="a-Sc"></a>离一切法平等相。<a id="a-Sd"></a>平等相者，<a id="a-Se"></a>若凡夫、<a id="a-Sf"></a>若圣人不能行、<a id="a-Sg"></a>不能到。<a id="a-Sh"></a>”</p>
  <p id="aSi">须菩提白佛言：<a id="a-Sj"></a>“世尊，<a id="a-Sk"></a>乃至佛亦不能行，<a id="a-Sl"></a>亦不能到？<a id="a-Sm"></a>”</p>
  <p id="aSn">佛言：<a id="a-So"></a>“是诸法平等，<a id="a-Sp"></a>一切圣人皆不能行亦不能到，<a id="a-Sq"></a>所谓诸须陀洹、<a id="a-Sr"></a>斯陀含、<a id="a-Ss"></a>阿那含、<a id="a-St"></a>阿罗汉、<a id="a-Su"></a>辟支佛，<a id="a-Sv"></a>诸菩萨摩诃萨及诸佛。<a id="a-Sw"></a>”</p>
  <p id="aSx">须菩提白佛言：<a id="a-Sy"></a>“世尊，<a id="a-Sz"></a>佛者，<a id="a-T0"></a>一切诸法中行力自在，<a id="a-T1"></a>云何说佛亦不能行亦不能到？<a id="a-T2"></a>”</p>
  <p id="aT3">佛告须菩提：<a id="a-T4"></a>“若诸法平等与佛有异，<a id="a-T5"></a>应当如是问。<a id="a-T6"></a>须菩提，<a id="a-T7"></a>今诸凡夫人平等，<a id="a-T8"></a>诸须陀洹、<a id="a-T9"></a>斯陀含、<a id="a-TA"></a>阿那含、<a id="a-TB"></a>阿罗汉、<a id="a-TC"></a>辟支佛，<a id="a-TD"></a>诸菩萨摩诃萨、<a id="a-TE"></a>诸佛及圣法皆平等是一，<a id="a-TF"></a>平等无二，<a id="a-TG"></a>所谓是凡夫人、<a id="a-TH"></a>是须陀洹乃至佛，<a id="a-TI"></a>是一切法平等中皆不可得。<a id="a-TJ"></a>”</p>
  <p id="aTK">须菩提白佛言：<a id="a-TL"></a>“世尊，<a id="a-TM"></a>若诸法平等中，<a id="a-TN"></a>皆不可得是凡夫人乃至是佛。<a id="a-TO"></a>世尊，<a id="a-TP"></a>凡夫人、<a id="a-TQ"></a>须陀洹乃至佛为无有分别。<a id="a-TR"></a>”</p>
  <p id="aTS">佛告须菩提：<a id="a-TT"></a>“如是，<a id="a-TU"></a>如是，<a id="a-TV"></a>诸法平等中，<a id="a-TW"></a>无有分别是凡夫人、<a id="a-TX"></a>是须陀洹乃至是佛。<a id="a-TY"></a>”</p>
  <p id="aTZ">“世尊，<a id="a-Ta"></a>若无分别诸凡夫人、<a id="a-Tb"></a>须陀洹乃至佛，<a id="a-Tc"></a>云何分别有三宝现于世间，<a id="a-Td"></a>佛宝、<a id="a-Te"></a>法宝、<a id="a-Tf"></a>僧宝？<a id="a-Tg"></a>”</p>
  <p id="aTh">佛言：<a id="a-Ti"></a>“于汝意云何？<a id="a-Tj"></a>佛宝、<a id="a-Tk"></a>法宝、<a id="a-Tl"></a>僧宝与诸法等异不？<a id="a-Tm"></a>”</p>
  <p id="aTn">须菩提白佛言：<a id="a-To"></a>“如我从佛所闻义，<a id="a-Tp"></a>佛宝、<a id="a-Tq"></a>法宝、<a id="a-Tr"></a>僧宝与诸法等无异。<a id="a-Ts"></a>世尊，<a id="a-Tt"></a>是佛宝、<a id="a-Tu"></a>法宝、<a id="a-Tv"></a>僧宝即是平等，<a id="a-Tw"></a>是法皆不合不散，<a id="a-Tx"></a>无色、<a id="a-Ty"></a>无形、<a id="a-Tz"></a>无对、<a id="a-U0"></a>一相，<a id="a-U1"></a>所谓无相。<a id="a-U2"></a>佛有是力，<a id="a-U3"></a>能分别无相诸法处所，<a id="a-U4"></a>是凡夫人、<a id="a-U5"></a>是须陀洹、<a id="a-U6"></a>是斯陀含、<a id="a-U7"></a>是阿那含、<a id="a-U8"></a>是阿罗汉、<a id="a-U9"></a>是辟支佛、<a id="a-UA"></a>是菩萨摩诃萨、<a id="a-UB"></a>是诸佛。<a id="a-UC"></a>”</p>
  <p id="aUD">佛告须菩提：<a id="a-UE"></a>“如是，<a id="a-UF"></a>如是，<a id="a-UG"></a>若诸佛得阿耨多罗三藐三菩提不分别诸法，<a id="a-UH"></a>当知是地狱、<a id="a-UI"></a>是饿鬼、<a id="a-UJ"></a>是畜生、<a id="a-UK"></a>是人、<a id="a-UL"></a>是天，<a id="a-UM"></a>是四天王天乃至是他化自在天，<a id="a-UN"></a>是梵天乃至是非有想非无想天处，<a id="a-UO"></a>是四念处乃至八圣道分、<a id="a-UP"></a>内空乃至无法有法空，<a id="a-UQ"></a>是佛十力乃至十八不共法不？<a id="a-UR"></a>”</p>
  <p id="aUS">须菩提言：<a id="a-UT"></a>“不知也，<a id="a-UU"></a>世尊。<a id="a-UV"></a>”</p>
  <p id="aUW">“以是故，<a id="a-UX"></a>须菩提，<a id="a-UY"></a>当知佛有大恩力，<a id="a-UZ"></a>于诸法平等中不动而分别诸法。<a id="a-Ua"></a>”</p>
  <p id="aUb">须菩提白佛言：<a id="a-Uc"></a>“世尊，<a id="a-Ud"></a>如佛于诸法平等中不动，<a id="a-Ue"></a>凡夫人亦于诸法平等中亦不动，<a id="a-Uf"></a>须陀洹乃至辟支佛亦于诸法平等中不动。<a id="a-Ug"></a>世尊，<a id="a-Uh"></a>若诸法等相，<a id="a-Ui"></a>即是凡夫人相，<a id="a-Uj"></a>即是须陀洹相，<a id="a-Uk"></a>乃至诸佛即是平等相。<a id="a-Ul"></a>世尊，<a id="a-Um"></a>今诸法各各相，<a id="a-Un"></a>所谓色相异、<a id="a-Uo"></a>受想行识相异、<a id="a-Up"></a>眼相异、<a id="a-Uq"></a>耳鼻舌身意相异、<a id="a-Ur"></a>地相异、<a id="a-Us"></a>水火风空识相异、<a id="a-Ut"></a>欲相异、<a id="a-Uu"></a>瞋痴相异、<a id="a-Uv"></a>邪见相异、<a id="a-Uw"></a>禅相异、<a id="a-Ux"></a>无量心相异、<a id="a-Uy"></a>无色定相异、<a id="a-Uz"></a>四念处相异乃至八圣道分相异、<a id="a-V0"></a>檀波罗蜜相异乃至般若波罗蜜相异、<a id="a-V1"></a>三解脱门相异、<a id="a-V2"></a>十八空相异、<a id="a-V3"></a>佛十力相异、<a id="a-V4"></a>四无所畏相异、<a id="a-V5"></a>四无礙智相异、<a id="a-V6"></a>十八不共法相异、<a id="a-V7"></a>有为法性异、<a id="a-V8"></a>无为法性异、<a id="a-V9"></a>是凡夫人相异乃至佛相异，<a id="a-VA"></a>诸法各各相异，<a id="a-VB"></a>云何菩萨摩诃萨行般若波罗蜜时，<a id="a-VC"></a>诸法异相中不作分别？<a id="a-VD"></a>若不作分别不能行般若波罗蜜，<a id="a-VE"></a>若不能行般若波罗蜜不能从一地至一地，<a id="a-VF"></a>若不从一地至一地不能入菩萨位，<a id="a-VG"></a>不能入菩萨位故不能过声闻、<a id="a-VH"></a>辟支佛地，<a id="a-VI"></a>不能过声闻、<a id="a-VJ"></a>辟支佛地故不能具足神通波罗蜜，<a id="a-VK"></a>不具足神通波罗蜜故不能具足檀波罗蜜，<a id="a-VL"></a>乃至不能具足般若波罗蜜，<a id="a-VM"></a>从一佛国至一佛国供养诸佛，<a id="a-VN"></a>于诸佛所种善根，<a id="a-VO"></a>用是善根能成就众生净佛国土。<a id="a-VP"></a>”</p>
  <p id="aVQ">佛告须菩提：<a id="a-VR"></a>“如汝所问，<a id="a-VS"></a>是诸法相，<a id="a-VT"></a>亦是凡夫人，<a id="a-VU"></a>亦是须陀洹乃至佛。<a id="a-VV"></a>”</p>
  <p id="aVW">“世尊，<a id="a-VX"></a>是诸法各各相，<a id="a-VY"></a>所谓色相异乃至有为无为法相异，<a id="a-VZ"></a>云何菩萨摩诃萨观一切相不作分别？<a id="a-Va"></a>”</p>
  <p id="aVb">“须菩提，<a id="a-Vc"></a>于汝意云何？<a id="a-Vd"></a>是色相空不？<a id="a-Ve"></a>乃至诸佛相空不？<a id="a-Vf"></a>”</p>
  <p id="aVg">“世尊，<a id="a-Vh"></a>实空。<a id="a-Vi"></a>”</p>
  <p id="aVj">“须菩提，<a id="a-Vk"></a>空中各各相法可得不，<a id="a-Vl"></a>所谓色相乃至诸佛相？<a id="a-Vm"></a>”</p>
  <p id="aVn">须菩提言：<a id="a-Vo"></a>“不可得。<a id="a-Vp"></a>”</p>
  <p id="aVq">佛言：<a id="a-Vr"></a>“以是因缘故，<a id="a-Vs"></a>当知诸法平等中，<a id="a-Vt"></a>非凡夫人亦不离凡夫人，<a id="a-Vu"></a>乃至非佛亦不离佛。<a id="a-Vv"></a>”</p>
  <p id="aVw">须菩提白佛言：<a id="a-Vx"></a>“世尊，<a id="a-Vy"></a>是平等，<a id="a-Vz"></a>为是有为法，<a id="a-W0"></a>为是无为法？<a id="a-W1"></a>”</p>
  <p id="aW2">佛言：<a id="a-W3"></a>“非有为法，<a id="a-W4"></a>非无为法。<a id="a-W5"></a>何以故？<a id="a-W6"></a>离有为法，<a id="a-W7"></a>无为法不可得；<a id="a-W8"></a>离无为法，<a id="a-W9"></a>有为法不可得。<a id="a-WA"></a>须菩提，<a id="a-WB"></a>是有为性、<a id="a-WC"></a>无为性，<a id="a-WD"></a>是二法不合不散，<a id="a-WE"></a>无色、<a id="a-WF"></a>无形、<a id="a-WG"></a>无对、<a id="a-WH"></a>一相，<a id="a-WI"></a>所谓无相。<a id="a-WJ"></a>佛亦以世谛故说，<a id="a-WK"></a>非以第一义。<a id="a-WL"></a>何以故？<a id="a-WM"></a>第一义中，<a id="a-WN"></a>无身行，<a id="a-WO"></a>无口行，<a id="a-WP"></a>无意行，<a id="a-WQ"></a>亦不离身口意行得第一义。<a id="a-WR"></a>是诸有为法、<a id="a-WS"></a>无为法，<a id="a-WT"></a>平等相即是第一义。<a id="a-WU"></a>菩萨摩诃萨行般若波罗蜜时，<a id="a-WV"></a>第一义中不动，<a id="a-WW"></a>而行菩萨事饶益众生。<a id="a-WX"></a>”</p>
  <p data-pb></p>
  <h2 id="aWY">如化品第八十七</h2>
  <p id="aWZ">须菩提白佛言：<a id="a-Wa"></a>“世尊，<a id="a-Wb"></a>若诸法平等无所为作，<a id="a-Wc"></a>云何菩萨摩诃萨行般若波罗蜜，<a id="a-Wd"></a>于平等法中不动而行菩萨事以布施、<a id="a-We"></a>爱语、<a id="a-Wf"></a>利益、<a id="a-Wg"></a>同事？<a id="a-Wh"></a>”</p>
  <p id="aWi">佛告须菩提：<a id="a-Wj"></a>“如是，<a id="a-Wk"></a>如是，<a id="a-Wl"></a>如汝所言，<a id="a-Wm"></a>是诸法平等无所作。<a id="a-Wn"></a>若是众生自知诸法平等，<a id="a-Wo"></a>佛不用神力于诸法平等中不动而拔出众生吾我相以空，<a id="a-Wp"></a>度五道生死乃至知者见者相，<a id="a-Wq"></a>度色相乃至识相、<a id="a-Wr"></a>眼相乃至意相、<a id="a-Ws"></a>地种相乃至识种相，<a id="a-Wt"></a>远离有为性相，<a id="a-Wu"></a>令得无为性相。<a id="a-Wv"></a>无为性相即是空。<a id="a-Ww"></a>”</p>
  <p id="aWx">须菩提言：<a id="a-Wy"></a>“世尊，<a id="a-Wz"></a>用何等空故一切法空？<a id="a-X0"></a>”</p>
  <p id="aX1">佛言：<a id="a-X2"></a>“菩萨远离一切法相，<a id="a-X3"></a>用是空故一切法空。<a id="a-X4"></a>须菩提，<a id="a-X5"></a>于汝意云何？<a id="a-X6"></a>若有化人作化人，<a id="a-X7"></a>是化颇有实事不空者不？<a id="a-X8"></a>”</p>
  <p id="aX9">须菩提言：<a id="a-XA"></a>“不也，<a id="a-XB"></a>世尊。<a id="a-XC"></a>”</p>
  <p id="aXD">“是化人无有实事而不空，<a id="a-XE"></a>是空及化人二事不合不散。<a id="a-XF"></a>以空空故，<a id="a-XG"></a>空不应分别是空、<a id="a-XH"></a>是化。<a id="a-XI"></a>何以故？<a id="a-XJ"></a>是二事等空中，<a id="a-XK"></a>不可得所谓是空、<a id="a-XL"></a>是化。<a id="a-XM"></a>所以者何？<a id="a-XN"></a>须菩提，<a id="a-XO"></a>色即是化，<a id="a-XP"></a>受、<a id="a-XQ"></a>想、<a id="a-XR"></a>行、<a id="a-XS"></a>识即是化，<a id="a-XT"></a>乃至一切种智即是化。<a id="a-XU"></a>”</p>
  <p id="aXV">须菩提白佛言：<a id="a-XW"></a>“世尊，<a id="a-XX"></a>若世间法是化，<a id="a-XY"></a>出世间法亦复是化不？<a id="a-XZ"></a>所谓四念处、<a id="a-Xa"></a>四正勤、<a id="a-Xb"></a>四如意足、<a id="a-Xc"></a>五根、<a id="a-Xd"></a>五力、<a id="a-Xe"></a>七觉分、<a id="a-Xf"></a>八圣道分、<a id="a-Xg"></a>三解脱门、<a id="a-Xh"></a>佛十力、<a id="a-Xi"></a>四无所畏、<a id="a-Xj"></a>四无礙智、<a id="a-Xk"></a>十八不共法，<a id="a-Xl"></a>并诸法果及贤圣人，<a id="a-Xm"></a>所谓须陀洹、<a id="a-Xn"></a>斯陀含、<a id="a-Xo"></a>阿那含、<a id="a-Xp"></a>阿罗汉、<a id="a-Xq"></a>辟支佛、<a id="a-Xr"></a>菩萨摩诃萨、<a id="a-Xs"></a>诸佛，<a id="a-Xt"></a>世尊，<a id="a-Xu"></a>是法亦是化不？<a id="a-Xv"></a>”</p>
  <p id="aXw">佛告须菩提：<a id="a-Xx"></a>“一切法皆是化。<a id="a-Xy"></a>于是法中有声闻法变化，<a id="a-Xz"></a>有辟支佛法变化，<a id="a-Y0"></a>有菩萨摩诃萨法变化，<a id="a-Y1"></a>有诸佛法变化，<a id="a-Y2"></a>有烦恼法变化，<a id="a-Y3"></a>有业因缘法变化。<a id="a-Y4"></a>以是因缘故，<a id="a-Y5"></a>须菩提，<a id="a-Y6"></a>一切法皆是变化。<a id="a-Y7"></a>”</p>
  <p id="aY8">须菩提白佛言：<a id="a-Y9"></a>“世尊，<a id="a-YA"></a>是诸烦恼断，<a id="a-YB"></a>所谓须陀洹果、<a id="a-YC"></a>斯陀含果、<a id="a-YD"></a>阿那含果、<a id="a-YE"></a>阿罗汉果、<a id="a-YF"></a>辟支佛道，<a id="a-YG"></a>断诸烦恼习断皆是变化不？<a id="a-YH"></a>”</p>
  <p id="aYI">佛告须菩提：<a id="a-YJ"></a>“若有法生灭相者，<a id="a-YK"></a>皆是变化。<a id="a-YL"></a>”</p>
  <p id="aYM">须菩提言：<a id="a-YN"></a>“世尊，<a id="a-YO"></a>何等法非变化？<a id="a-YP"></a>”</p>
  <p id="aYQ">佛言：<a id="a-YR"></a>“若法无生无灭是非变化。<a id="a-YS"></a>”</p>
  <p id="aYT">须菩提言：<a id="a-YU"></a>“何等是不生不灭非变化？<a id="a-YV"></a>”</p>
  <p id="aYW">佛言：<a id="a-YX"></a>“无诳相涅槃，<a id="a-YY"></a>是法非变化。<a id="a-YZ"></a>”</p>
  <p id="aYa">“世尊，<a id="a-Yb"></a>如佛自说诸法平等，<a id="a-Yc"></a>非声闻作，<a id="a-Yd"></a>非辟支佛作，<a id="a-Ye"></a>非诸菩萨摩诃萨作，<a id="a-Yf"></a>非诸佛作，<a id="a-Yg"></a>有佛无佛诸法性常空，<a id="a-Yh"></a>性空即是涅槃，<a id="a-Yi"></a>云何言涅槃一法非如化？<a id="a-Yj"></a>”</p>
  <p id="aYk">佛告须菩提：<a id="a-Yl"></a>“如是，<a id="a-Ym"></a>如是，<a id="a-Yn"></a>诸法平等非声闻所作，<a id="a-Yo"></a>乃至性空即是涅槃。<a id="a-Yp"></a>若新发意菩萨闻是一切法毕竟性空，<a id="a-Yq"></a>乃至涅槃亦皆如化，<a id="a-Yr"></a>心则惊怖。<a id="a-Ys"></a>为是新发意菩萨故，<a id="a-Yt"></a>分别生灭者如化，<a id="a-Yu"></a>不生不灭者不如化。<a id="a-Yv"></a>”</p>
  <p id="aYw">须菩提白佛言：<a id="a-Yx"></a>“世尊，<a id="a-Yy"></a>云何教新发意菩萨令知性空？<a id="a-Yz"></a>”</p>
  <p id="aZ0">佛告须菩提：<a id="a-Z1"></a>“诸法本有今无耶？<a id="a-Z2"></a>”</p>
 </body>
</html>