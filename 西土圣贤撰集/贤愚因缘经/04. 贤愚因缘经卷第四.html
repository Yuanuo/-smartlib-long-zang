<!doctype html>
<html id="z3IBWHD1Ez" data-ver="2397">
 <head>
  <meta charset="utf-8">
  <meta author="慧觉">
  <meta library="龙藏">
  <meta catalog="西土圣贤撰集">
  <meta period="元魏">
 </head>
 <body>
  <h1 id="a1">贤愚因缘经卷第四</h1>
  <h2 id="a2">出家功德尸利苾提缘品第十八</h2>
  <p id="a3">如是我闻：<a id="a-4"></a>一时，<a id="a-5"></a>佛在摩伽陀国王舍城迦兰陀竹园中。</p>
  <p id="a6">尔时，<a id="a-7"></a>世尊赞叹出家功德因缘，<a id="a-8"></a>其福甚多。<a id="a-9"></a>若放男女、<a id="a-A"></a>若放奴婢、<a id="a-B"></a>若听人民、<a id="a-C"></a>若自己身，<a id="a-D"></a>出家入道者，<a id="a-E"></a>功德无量。<a id="a-F"></a>布施之报，<a id="a-G"></a>十世受福，<a id="a-H"></a>六天人中，<a id="a-I"></a>往返十倒，<a id="a-J"></a>犹故不如放人出家及自出家功德为胜。<a id="a-K"></a>何以故？<a id="a-L"></a>布施之报，<a id="a-M"></a>福有限极；<a id="a-N"></a>出家之福，<a id="a-O"></a>无边无量。<a id="a-P"></a>又持戒果报，<a id="a-Q"></a>五通神仙，<a id="a-R"></a>受天福报，<a id="a-S"></a>极至梵世。<a id="a-T"></a>于佛法中，<a id="a-U"></a>出家果报，<a id="a-V"></a>不可思议，<a id="a-W"></a>乃至涅槃，<a id="a-X"></a>福故不尽。<a id="a-Y"></a>假使有人，<a id="a-Z"></a>起七宝塔，<a id="a-a"></a>高至三十三天，<a id="a-b"></a>所得功德，<a id="a-c"></a>不如出家。<a id="a-d"></a>何以故？<a id="a-e"></a>七宝塔者，<a id="a-f"></a>贪恶愚人，<a id="a-g"></a>能坏破故；<a id="a-h"></a>出家之法，<a id="a-i"></a>无有毁坏。</p>
  <p id="aj">欲求善法，<a id="a-k"></a>除佛法已，<a id="a-l"></a>更无胜故。<a id="a-m"></a>如百盲人，<a id="a-n"></a>有一明医，<a id="a-o"></a>能治其目，<a id="a-p"></a>一时明见；<a id="a-q"></a>又有百人，<a id="a-r"></a>罪应挑眼，<a id="a-s"></a>一人有力，<a id="a-t"></a>能救其罪令不失目；<a id="a-u"></a>此二人福，<a id="a-v"></a>虽复无量，<a id="a-w"></a>犹亦不如听人出家及自出家其德弘大。<a id="a-x"></a>何以故？<a id="a-y"></a>虽能施于二种人目，<a id="a-z"></a>此人唯各获一世利，<a id="a-10"></a>又肉眼性，<a id="a-11"></a>性有败坏；<a id="a-12"></a>听人出家、<a id="a-13"></a>若自出家，<a id="a-14"></a>展转示导众生永劫无上慧眼，<a id="a-15"></a>慧眼之性，<a id="a-16"></a>历劫无坏。<a id="a-17"></a>何以故？<a id="a-18"></a>福报人天之中，<a id="a-19"></a>自恣受乐，<a id="a-1A"></a>无穷无尽，<a id="a-1B"></a>毕成佛道。<a id="a-1C"></a>所以者何？<a id="a-1D"></a>由出家法，<a id="a-1E"></a>灭魔眷属，<a id="a-1F"></a>增益佛种，<a id="a-1G"></a>摧灭恶法，<a id="a-1H"></a>长养善法，<a id="a-1I"></a>灭除罪垢，<a id="a-1J"></a>兴无上福业。<a id="a-1K"></a>是故佛说出家功德，<a id="a-1L"></a>高于须弥，<a id="a-1M"></a>深于大海，<a id="a-1N"></a>广于虚空。</p>
  <p id="a1O">若使有人为出家者，<a id="a-1P"></a>作诸留难，<a id="a-1Q"></a>令不从志，<a id="a-1R"></a>其罪甚重。<a id="a-1S"></a>如夜黑闇，<a id="a-1T"></a>无所睹见；<a id="a-1U"></a>是人罪报，<a id="a-1V"></a>亦复如是，<a id="a-1W"></a>入深地狱黑闇无目。<a id="a-1X"></a>譬如大海，<a id="a-1Y"></a>江河百流，<a id="a-1Z"></a>悉投其中；<a id="a-1a"></a>此人罪报，<a id="a-1b"></a>亦复如是，<a id="a-1c"></a>一切诸恶，<a id="a-1d"></a>皆集其身。<a id="a-1e"></a>如须弥山劫火所烧，<a id="a-1f"></a>无有遗余；<a id="a-1g"></a>此人亦尔，<a id="a-1h"></a>地狱火烧，<a id="a-1i"></a>无有穷已。<a id="a-1j"></a>譬如迦留楼醯尼药，<a id="a-1k"></a>极为苦毒，<a id="a-1l"></a>若等斤两，<a id="a-1m"></a>比于石蜜；<a id="a-1n"></a>彼善恶报，<a id="a-1o"></a>亦复如是。</p>
  <p id="a1p">听人出家、<a id="a-1q"></a>若自出家，<a id="a-1r"></a>功德最大。<a id="a-1s"></a>以出家人，<a id="a-1t"></a>以修多罗为水，<a id="a-1u"></a>洗结使之垢，<a id="a-1v"></a>能灭除生死之苦，<a id="a-1w"></a>为涅槃之因；<a id="a-1x"></a>以毗尼为足，<a id="a-1y"></a>践净戒之地；<a id="a-1z"></a>阿毗昙为目，<a id="a-20"></a>睹世善恶；<a id="a-21"></a>恣意而游步八正之路，<a id="a-22"></a>至涅槃之妙城。<a id="a-23"></a>以是义故，<a id="a-24"></a>放人出家、<a id="a-25"></a>若自出家，<a id="a-26"></a>若老若少，<a id="a-27"></a>其福最胜。</p>
  <p id="a28">尔时，<a id="a-29"></a>世尊在王舍城迦兰陀竹园。<a id="a-2A"></a>时王舍城，<a id="a-2B"></a>有一长者，<a id="a-2C"></a>名尸利苾提(此言福增)，<a id="a-2D"></a>其年百岁，<a id="a-2E"></a>闻出家功德如是无量，<a id="a-2F"></a>便自思惟：<a id="a-2G"></a>我今何不于佛法中出家修道！<a id="a-2H"></a>即辞妻子奴婢大小，<a id="a-2I"></a>我欲出家。<a id="a-2J"></a>其人老耄，<a id="a-2K"></a>家中大小，<a id="a-2L"></a>莫不厌[怡-台+亥]，<a id="a-2M"></a>轻贱其言，<a id="a-2N"></a>无从用者，<a id="a-2O"></a>闻欲出家，<a id="a-2P"></a>咸各喜言：<a id="a-2Q"></a>汝早应去，<a id="a-2R"></a>何以迟晚，<a id="a-2S"></a>今正是时。</p>
  <p id="a2T">尸利苾提，<a id="a-2U"></a>即出其家，<a id="a-2V"></a>往趣竹园，<a id="a-2W"></a>欲见世尊求出家法。<a id="a-2X"></a>到竹园已，<a id="a-2Y"></a>问诸比丘：<a id="a-2Z"></a>佛世尊大仙，<a id="a-2a"></a>大悲广利天人者，<a id="a-2b"></a>今何所在？<a id="a-2c"></a>比丘答言：<a id="a-2d"></a>如来世尊，<a id="a-2e"></a>余行教化利益，<a id="a-2f"></a>不在。<a id="a-2g"></a>尸利苾提又问：<a id="a-2h"></a>次佛大师智慧上足，<a id="a-2i"></a>更复是谁？<a id="a-2j"></a>比丘指示，<a id="a-2k"></a>彼尊者舍利弗是。<a id="a-2l"></a>即拄杖至舍利弗所，<a id="a-2m"></a>舍杖作礼，<a id="a-2n"></a>白言：<a id="a-2o"></a>尊者，<a id="a-2p"></a>听我出家。<a id="a-2q"></a>时舍利弗，<a id="a-2r"></a>视是人已，<a id="a-2s"></a>念此人老，<a id="a-2t"></a>三事皆缺，<a id="a-2u"></a>不能学问、<a id="a-2v"></a>坐禅、<a id="a-2w"></a>佐助众事，<a id="a-2x"></a>告言：<a id="a-2y"></a>汝去，<a id="a-2z"></a>汝老年迈，<a id="a-30"></a>不得出家。<a id="a-31"></a>次向摩诃迦葉、<a id="a-32"></a>优波离、<a id="a-33"></a>阿[少/兔]楼陀等，<a id="a-34"></a>次第五百大阿罗汉。<a id="a-35"></a>彼皆问言：<a id="a-36"></a>汝先向余人未？<a id="a-37"></a>答言：<a id="a-38"></a>我先已向世尊，<a id="a-39"></a>世尊不在；<a id="a-3A"></a>次向尊者舍利弗。<a id="a-3B"></a>又问彼何所说，<a id="a-3C"></a>答曰：<a id="a-3D"></a>彼告我言，<a id="a-3E"></a>汝老年迈不得出家。<a id="a-3F"></a>诸比丘言，<a id="a-3G"></a>彼舍利弗智慧第一，<a id="a-3H"></a>尚不听汝，<a id="a-3I"></a>我等亦复不听汝也，<a id="a-3J"></a>譬如良医，<a id="a-3K"></a>善知瞻病，<a id="a-3L"></a>舍不疗治，<a id="a-3M"></a>余诸小医，<a id="a-3N"></a>亦悉拱手，<a id="a-3O"></a>当知是人，<a id="a-3P"></a>必有死相，<a id="a-3Q"></a>以舍利弗大智不听，<a id="a-3R"></a>其余比丘，<a id="a-3S"></a>亦尔不听。</p>
  <p id="a3T">尸利苾提，<a id="a-3U"></a>求诸比丘，<a id="a-3V"></a>不得出家，<a id="a-3W"></a>还出竹园，<a id="a-3X"></a>住门阃上，<a id="a-3Y"></a>悲泣懊恼，<a id="a-3Z"></a>举声大哭：<a id="a-3a"></a>我从生来，<a id="a-3b"></a>无有大过，<a id="a-3c"></a>何故特不听我出家？<a id="a-3d"></a>如优波离，<a id="a-3e"></a>剃发贱人；<a id="a-3f"></a>尼提，<a id="a-3g"></a>下秽除粪之人；<a id="a-3h"></a>鸯掘摩罗，<a id="a-3i"></a>杀无量人；<a id="a-3j"></a>及陀塞羁，<a id="a-3k"></a>大贼恶人；<a id="a-3l"></a>如是等人，<a id="a-3m"></a>尚得出家，<a id="a-3n"></a>我有何罪，<a id="a-3o"></a>不得出家？</p>
  <p id="a3p">作是语时，<a id="a-3q"></a>世尊即于其前踊出，<a id="a-3r"></a>放大光明，<a id="a-3s"></a>相好庄严，<a id="a-3t"></a>譬如忉利天王帝释七宝高车。<a id="a-3u"></a>佛问福增：<a id="a-3v"></a>汝何故哭？<a id="a-3w"></a>尔时长者，<a id="a-3x"></a>闻佛梵音，<a id="a-3y"></a>心怀喜踊，<a id="a-3z"></a>如子见父，<a id="a-40"></a>五体投地，<a id="a-41"></a>为佛作礼，<a id="a-42"></a>泣白佛言：<a id="a-43"></a>一切众生，<a id="a-44"></a>杀人作贼，<a id="a-45"></a>妄语诽谤，<a id="a-46"></a>下贱等人，<a id="a-47"></a>皆得出家，<a id="a-48"></a>我独何罪，<a id="a-49"></a>特不听我佛法出家？<a id="a-4A"></a>我家大小，<a id="a-4B"></a>以我老耄，<a id="a-4C"></a>不复用我，<a id="a-4D"></a>今于佛法，<a id="a-4E"></a>不得出家，<a id="a-4F"></a>今设还家，<a id="a-4G"></a>必不能前，<a id="a-4H"></a>我当何所趣，<a id="a-4I"></a>我今定当于此舍命。</p>
  <p id="a4J">尔时，<a id="a-4K"></a>佛告尸利苾提：<a id="a-4L"></a>谁能举手于虚空中，<a id="a-4M"></a>而作定说，<a id="a-4N"></a>是应出家，<a id="a-4O"></a>此人不应？<a id="a-4P"></a>是老长者白佛言：<a id="a-4Q"></a>世尊、<a id="a-4R"></a>法转轮王，<a id="a-4S"></a>第一智子、<a id="a-4T"></a>次佛、<a id="a-4U"></a>第二世间导师，<a id="a-4V"></a>舍利弗者，<a id="a-4W"></a>此不听我佛法出家。<a id="a-4X"></a>尔时，<a id="a-4Y"></a>世尊以大慈悲，<a id="a-4Z"></a>慰喻福增，<a id="a-4a"></a>譬如慈父慰喻孝子，<a id="a-4b"></a>而告之言：<a id="a-4c"></a>汝莫愁忧苦恼，<a id="a-4d"></a>我今当令汝得出家，<a id="a-4e"></a>非舍利弗三阿僧祇劫精勤苦行、<a id="a-4f"></a>百劫修福；<a id="a-4g"></a>非舍利弗世世难行，<a id="a-4h"></a>破头挑眼，<a id="a-4i"></a>髓脑血肉，<a id="a-4j"></a>皮骨手足，<a id="a-4k"></a>耳鼻布施；<a id="a-4l"></a>非舍利弗投身饿虎，<a id="a-4m"></a>入于火坑，<a id="a-4n"></a>身[啄-口+扌]千钉，<a id="a-4o"></a>剜身千灯；<a id="a-4p"></a>非舍利弗国城妻子，<a id="a-4q"></a>奴婢象马，<a id="a-4r"></a>七宝施与；<a id="a-4s"></a>非舍利弗初阿僧祇劫供养八万八千诸佛、<a id="a-4t"></a>中阿僧祇劫供养九万九千诸佛、<a id="a-4u"></a>后阿僧祇劫供养十万诸佛世尊，<a id="a-4v"></a>出家持戒，<a id="a-4w"></a>具足尸波罗蜜；<a id="a-4x"></a>非舍利弗于法自在；<a id="a-4y"></a>何得制言，<a id="a-4z"></a>此应出家，<a id="a-50"></a>此人不应，<a id="a-51"></a>唯我一人，<a id="a-52"></a>于法自在，<a id="a-53"></a>唯我独乘六度宝车，<a id="a-54"></a>被忍辱铠，<a id="a-55"></a>于菩提树下，<a id="a-56"></a>坐金刚座，<a id="a-57"></a>降魔王怨，<a id="a-58"></a>独得佛道，<a id="a-59"></a>无与我等？<a id="a-5A"></a>汝来随我，<a id="a-5B"></a>我当与汝出家。</p>
  <p id="a5C">如是世尊种种慰喻，<a id="a-5D"></a>忧恼即除，<a id="a-5E"></a>心大欢喜，<a id="a-5F"></a>便随佛后，<a id="a-5G"></a>入佛精舍，<a id="a-5H"></a>告大目揵连，<a id="a-5I"></a>令与出家。<a id="a-5J"></a>何以故？<a id="a-5K"></a>众生随缘得度，<a id="a-5L"></a>或有于佛有缘，<a id="a-5M"></a>余人则不能度；<a id="a-5N"></a>于余人有缘，<a id="a-5O"></a>佛则不度；<a id="a-5P"></a>于舍利弗有缘，<a id="a-5Q"></a>目连、<a id="a-5R"></a>迦葉、<a id="a-5S"></a>阿那律、<a id="a-5T"></a>金毗罗等一切弟子，<a id="a-5U"></a>则所不度；<a id="a-5V"></a>如是展转，<a id="a-5W"></a>随其有缘，<a id="a-5X"></a>余人不度。<a id="a-5Y"></a>尔时目连亦思，<a id="a-5Z"></a>此人年高老耄，<a id="a-5a"></a>诵经、<a id="a-5b"></a>坐禅、<a id="a-5c"></a>佐助众事，<a id="a-5d"></a>三事悉缺，<a id="a-5e"></a>然佛法王，<a id="a-5f"></a>敕使出家，<a id="a-5g"></a>理不有违，<a id="a-5h"></a>即与出家，<a id="a-5i"></a>受具足戒。</p>
  <p id="a5j">此人前世，<a id="a-5k"></a>已种得度因缘，<a id="a-5l"></a>已吞法钩，<a id="a-5m"></a>如鱼吞钩，<a id="a-5n"></a>必出不疑；<a id="a-5o"></a>已曾修集诸善功德，<a id="a-5p"></a>昼夜精勤，<a id="a-5q"></a>修集读诵修多罗毗尼阿毗昙，<a id="a-5r"></a>广通经藏。<a id="a-5s"></a>以年老故，<a id="a-5t"></a>不能随时恭敬迎送礼问上座。<a id="a-5u"></a>诸年少比丘，<a id="a-5v"></a>以先出家，<a id="a-5w"></a>为上座故，<a id="a-5x"></a>常苦言克切。<a id="a-5y"></a>此老耄比丘，<a id="a-5z"></a>自恃年高，<a id="a-60"></a>读经学问，<a id="a-61"></a>憍慢自大，<a id="a-62"></a>不相敬承。<a id="a-63"></a>时老比丘，<a id="a-64"></a>便自思惟：<a id="a-65"></a>我在家时，<a id="a-66"></a>为家大小之所刺恼，<a id="a-67"></a>今来出家，<a id="a-68"></a>望得休息，<a id="a-69"></a>而复为此诸少年辈之所激切，<a id="a-6A"></a>何罪乃尔，<a id="a-6B"></a>益增苦恼。<a id="a-6C"></a>又作是念：<a id="a-6D"></a>我今宁死。<a id="a-6E"></a>时彼林边，<a id="a-6F"></a>有大河水，<a id="a-6G"></a>既深且驶，<a id="a-6H"></a>寻往岸边，<a id="a-6I"></a>脱身袈裟，<a id="a-6J"></a>置树枝上，<a id="a-6K"></a>长跪向衣，<a id="a-6L"></a>啼泣堕泪，<a id="a-6M"></a>自立誓言：<a id="a-6N"></a>我今不舍佛法众僧，<a id="a-6O"></a>唯欲舍命，<a id="a-6P"></a>我此身上衣，<a id="a-6Q"></a>布施持戒精进诵经，<a id="a-6R"></a>设有报者，<a id="a-6S"></a>愿我舍身，<a id="a-6T"></a>生富乐家，<a id="a-6U"></a>眷属调顺，<a id="a-6V"></a>于我善法，<a id="a-6W"></a>不作留难，<a id="a-6X"></a>常遇三宝，<a id="a-6Y"></a>出家修道，<a id="a-6Z"></a>遭值善师，<a id="a-6a"></a>示悟涅槃。<a id="a-6b"></a>誓已，<a id="a-6c"></a>于河深驶回波覆涌之处，<a id="a-6d"></a>欲投其中。</p>
  <p id="a6e">尔时目连，<a id="a-6f"></a>以天眼观我老弟子，<a id="a-6g"></a>为作何事，<a id="a-6h"></a>寻见弟子，<a id="a-6i"></a>放身投水，<a id="a-6j"></a>未至水顷，<a id="a-6k"></a>以神通力，<a id="a-6l"></a>接置岸上。<a id="a-6m"></a>问言：<a id="a-6n"></a>法子，<a id="a-6o"></a>汝何所作？<a id="a-6p"></a>尸利苾提，<a id="a-6q"></a>甚大惭愧，<a id="a-6r"></a>即自思惟，<a id="a-6s"></a>当以何答？<a id="a-6t"></a>我今不应妄语诳师，<a id="a-6u"></a>设诳师者，<a id="a-6v"></a>世世获罪，<a id="a-6w"></a>当无舌根，<a id="a-6x"></a>又我和尚，<a id="a-6y"></a>神通玄鉴，<a id="a-6z"></a>我纵妄语，<a id="a-70"></a>亦自知之，<a id="a-71"></a>世若有人，<a id="a-72"></a>智慧明达，<a id="a-73"></a>性实质直，<a id="a-74"></a>诸天应敬，<a id="a-75"></a>若有智慧，<a id="a-76"></a>而怀谄诳，<a id="a-77"></a>可为人师，<a id="a-78"></a>人应供养，<a id="a-79"></a>若无智慧，<a id="a-7A"></a>而有质直，<a id="a-7B"></a>虽不兼物，<a id="a-7C"></a>行已自济，<a id="a-7D"></a>若人愚痴，<a id="a-7E"></a>心怀谄诳，<a id="a-7F"></a>一切众中，<a id="a-7G"></a>恶贱下劣，<a id="a-7H"></a>设有所说，<a id="a-7I"></a>人悉知之，<a id="a-7J"></a>皆言此人谄欺无实，<a id="a-7K"></a>假令实说，<a id="a-7L"></a>舍不信用，<a id="a-7M"></a>是故我若欺诳和尚，<a id="a-7N"></a>此非我宜，<a id="a-7O"></a>当如实说。<a id="a-7P"></a>即白师言：<a id="a-7Q"></a>我厌家出家，<a id="a-7R"></a>欲求休息，<a id="a-7S"></a>今复不乐，<a id="a-7T"></a>故欲舍命。</p>
  <p id="a7U">目连闻已，<a id="a-7V"></a>即作是念：<a id="a-7W"></a>此人设当不以生死恐畏之事而怖之者，<a id="a-7X"></a>于出家利，<a id="a-7Y"></a>空无所获。<a id="a-7Z"></a>即告之言，<a id="a-7a"></a>汝今至心，<a id="a-7b"></a>捉我衣角，<a id="a-7c"></a>莫中放舍。<a id="a-7d"></a>即奉师教，<a id="a-7e"></a>譬如风性，<a id="a-7f"></a>轻举所吹尘草，<a id="a-7g"></a>上冲虚空，<a id="a-7h"></a>神足游空，<a id="a-7i"></a>若捉一毛，<a id="a-7j"></a>随意所至。<a id="a-7k"></a>尔时目连，<a id="a-7l"></a>犹如猛鹰衔于小鸟，<a id="a-7m"></a>飞腾虚空，<a id="a-7n"></a>目连神足，<a id="a-7o"></a>亦复如是，<a id="a-7p"></a>身升虚空，<a id="a-7q"></a>屈伸臂顷，<a id="a-7r"></a>至大海边。<a id="a-7s"></a>海边有一新死女人，<a id="a-7t"></a>面貌端正身容殊妙，<a id="a-7u"></a>女相具足，<a id="a-7v"></a>见有一虫，<a id="a-7w"></a>从其口出，<a id="a-7x"></a>还从鼻入，<a id="a-7y"></a>复从眼出，<a id="a-7z"></a>从耳而入。<a id="a-80"></a>目连立观，<a id="a-81"></a>观已舍去。<a id="a-82"></a>尸利苾提白言：<a id="a-83"></a>和尚，<a id="a-84"></a>此何女人，<a id="a-85"></a>状相如是？<a id="a-86"></a>目连告言：<a id="a-87"></a>时到当说。<a id="a-88"></a>小复前行，<a id="a-89"></a>见一女人，<a id="a-8A"></a>自负铜镬，<a id="a-8B"></a>搘著水边，<a id="a-8C"></a>然火吹之既沸，<a id="a-8D"></a>脱衣自入镬中，<a id="a-8E"></a>发爪先脱，<a id="a-8F"></a>肉熟离骨，<a id="a-8G"></a>沸吹骨出，<a id="a-8H"></a>在外风吹，<a id="a-8I"></a>寻还成人，<a id="a-8J"></a>自取其肉而食啖之。<a id="a-8K"></a>福增见已，<a id="a-8L"></a>心惊毛竖，<a id="a-8M"></a>白言：<a id="a-8N"></a>和尚，<a id="a-8O"></a>自食肉者，<a id="a-8P"></a>为是何人？<a id="a-8Q"></a>目连告曰：<a id="a-8R"></a>时到当说。<a id="a-8S"></a>次小前行，<a id="a-8T"></a>见一大身，<a id="a-8U"></a>多有诸虫，<a id="a-8V"></a>围唼其身，<a id="a-8W"></a>乃至支节，<a id="a-8X"></a>无有空处如针头许，<a id="a-8Y"></a>时有大声，<a id="a-8Z"></a>叫唤啼哭，<a id="a-8a"></a>震动远近，<a id="a-8b"></a>如地狱声。<a id="a-8c"></a>白言：<a id="a-8d"></a>和尚，<a id="a-8e"></a>此大恶声，<a id="a-8f"></a>为是何人？<a id="a-8g"></a>目连告言：<a id="a-8h"></a>时到当说。<a id="a-8i"></a>次复见有一大男子，<a id="a-8j"></a>周匝多有兽头人身，<a id="a-8k"></a>诸恶鬼神，<a id="a-8l"></a>手执弓弩，<a id="a-8m"></a>三叉毒箭，<a id="a-8n"></a>镞皆火燃，<a id="a-8o"></a>竞共射之，<a id="a-8p"></a>身皆焦燃。<a id="a-8q"></a>白言：<a id="a-8r"></a>和尚，<a id="a-8s"></a>此是何人，<a id="a-8t"></a>受兹苦毒，<a id="a-8u"></a>逃走无所？<a id="a-8v"></a>师言：<a id="a-8w"></a>且住，<a id="a-8x"></a>时至当说。<a id="a-8y"></a>次前经久，<a id="a-8z"></a>见一大山，<a id="a-90"></a>下安刀剑，<a id="a-91"></a>见有一人，<a id="a-92"></a>从上投下，<a id="a-93"></a>刀戟剑槊，<a id="a-94"></a>坏刺其身，<a id="a-95"></a>即自收拔，<a id="a-96"></a>还竖本处，<a id="a-97"></a>复还上山，<a id="a-98"></a>如前不息。<a id="a-99"></a>见已白师：<a id="a-9A"></a>此复何人而受斯苦。<a id="a-9B"></a>告言且止，<a id="a-9C"></a>时到当说。</p>
  <p id="a9D">次前见有一大骨山，<a id="a-9E"></a>高七百由旬，<a id="a-9F"></a>能障蔽日，<a id="a-9G"></a>使海荫黑。<a id="a-9H"></a>尔时目连，<a id="a-9I"></a>于此骨山一大肋上，<a id="a-9J"></a>来往经行，<a id="a-9K"></a>弟子随行，<a id="a-9L"></a>寻自思惟：<a id="a-9M"></a>我今和尚，<a id="a-9N"></a>既已无事，<a id="a-9O"></a>我宁可问向来事不？<a id="a-9P"></a>念已白言：<a id="a-9Q"></a>唯愿和尚，<a id="a-9R"></a>为我解说向所见事。<a id="a-9S"></a>目连告言：<a id="a-9T"></a>今正是时。<a id="a-9U"></a>即白：<a id="a-9V"></a>和尚，<a id="a-9W"></a>先所见者，<a id="a-9X"></a>是何女人？<a id="a-9Y"></a>目连答言：<a id="a-9Z"></a>汝欲知者，<a id="a-9a"></a>是舍卫城大萨薄妇，<a id="a-9b"></a>容貌端正，<a id="a-9c"></a>夫甚爱敬，<a id="a-9d"></a>尔时萨薄，<a id="a-9e"></a>欲入大海，<a id="a-9f"></a>贪恋此妇，<a id="a-9g"></a>不能舍离，<a id="a-9h"></a>即将入海，<a id="a-9i"></a>与五百贾客，<a id="a-9j"></a>上船入海，<a id="a-9k"></a>时妇常以三奇木头，<a id="a-9l"></a>擎镜照面，<a id="a-9m"></a>自睹端正，<a id="a-9n"></a>便起憍慢，<a id="a-9o"></a>深生爱著，<a id="a-9p"></a>时有一大龟，<a id="a-9q"></a>以脚蹋船，<a id="a-9r"></a>船破没海，<a id="a-9s"></a>萨薄及妇，<a id="a-9t"></a>五百贾客，<a id="a-9u"></a>一切皆死。<a id="a-9v"></a>大海之法，<a id="a-9w"></a>不受死尸，<a id="a-9x"></a>若水回波，<a id="a-9y"></a>夜叉罗刹，<a id="a-9z"></a>出置岸上。</p>
  <p id="aA0">众生命终，<a id="a-A1"></a>随所爱念，<a id="a-A2"></a>死即生中。<a id="a-A3"></a>或有难言：<a id="a-A4"></a>随所爱著、<a id="a-A5"></a>便往生者，<a id="a-A6"></a>谁爱地狱而入地狱者？<a id="a-A7"></a>众答曰：<a id="a-A8"></a>若有众生，<a id="a-A9"></a>盗三尊财及父母物，<a id="a-AA"></a>乃至杀人，<a id="a-AB"></a>如是大罪，<a id="a-AC"></a>应堕炽火地狱；<a id="a-AD"></a>是人为风寒冷病所逼，<a id="a-AE"></a>便思念火，<a id="a-AF"></a>欲得入中，<a id="a-AG"></a>念已命终，<a id="a-AH"></a>便堕是狱；<a id="a-AI"></a>若人盗佛灯明及直物，<a id="a-AJ"></a>或盗僧祇灯烛薪草，<a id="a-AK"></a>若破坏拨撤僧祇房舍讲堂，<a id="a-AL"></a>若冬寒时，<a id="a-AM"></a>剥脱人衣，<a id="a-AN"></a>若以力势，<a id="a-AO"></a>以冰寒时，<a id="a-AP"></a>水灌奴婢及以余人，<a id="a-AQ"></a>若抄掠时，<a id="a-AR"></a>剥人衣裳，<a id="a-AS"></a>如是罪报，<a id="a-AT"></a>应堕寒冰地狱；<a id="a-AU"></a>是人为热病所逼，<a id="a-AV"></a>常思寒冷之处，<a id="a-AW"></a>念想之时，<a id="a-AX"></a>即堕此狱；<a id="a-AY"></a>优钵罗，<a id="a-AZ"></a>钵头摩，<a id="a-Aa"></a>拘物头，<a id="a-Ab"></a>分陀利地狱，<a id="a-Ac"></a>亦复如是。<a id="a-Ad"></a>寒冷地狱中，<a id="a-Ae"></a>受罪之人，<a id="a-Af"></a>身肉冰燥，<a id="a-Ag"></a>如焦豆散，<a id="a-Ah"></a>脑髓米爆，<a id="a-Ai"></a>头骨碎破百千万分，<a id="a-Aj"></a>身骨擘裂，<a id="a-Ak"></a>如剖箭栝。<a id="a-Al"></a>若人悭贪，<a id="a-Am"></a>断饿众生不随时饮食，<a id="a-An"></a>应堕饿鬼；<a id="a-Ao"></a>得逆气病，<a id="a-Ap"></a>不能下食，<a id="a-Aq"></a>瞻病知识，<a id="a-Ar"></a>以种种食，<a id="a-As"></a>强劝之言，<a id="a-At"></a>是甜是酢，<a id="a-Au"></a>此美易消，<a id="a-Av"></a>汝可强食，<a id="a-Aw"></a>便起恚心，<a id="a-Ax"></a>使我何时眼不见食，<a id="a-Ay"></a>尔时命终，<a id="a-Az"></a>生饿鬼中。<a id="a-B0"></a>若人愚痴，<a id="a-B1"></a>不信三宝，<a id="a-B2"></a>诽谤毁道，<a id="a-B3"></a>应堕畜生。<a id="a-B4"></a>为病所困，<a id="a-B5"></a>唯得伏卧，<a id="a-B6"></a>不得偃侧，<a id="a-B7"></a>不喜善言，<a id="a-B8"></a>左右定知此人必死，<a id="a-B9"></a>便逼劝言，<a id="a-BA"></a>汝当听法受斋受戒，<a id="a-BB"></a>汝当见佛像见比丘僧，<a id="a-BC"></a>汝当布施，<a id="a-BD"></a>其人心意，<a id="a-BE"></a>都不喜乐，<a id="a-BF"></a>为强敦喻，<a id="a-BG"></a>便增恶念，<a id="a-BH"></a>愿我得一不闻三宝善名处者，<a id="a-BI"></a>快不可言，<a id="a-BJ"></a>尔时命终，<a id="a-BK"></a>生畜生中。<a id="a-BL"></a>若有修善种人天因，<a id="a-BM"></a>此人不为大病所困，<a id="a-BN"></a>临命终时，<a id="a-BO"></a>心不错乱，<a id="a-BP"></a>所亲左右，<a id="a-BQ"></a>知其将死，<a id="a-BR"></a>各劝之言，<a id="a-BS"></a>乐闻法不，<a id="a-BT"></a>欲见像不，<a id="a-BU"></a>欲见比丘听经偈不，<a id="a-BV"></a>汝喜欲得受斋戒不，<a id="a-BW"></a>欲得财物施佛像不，<a id="a-BX"></a>悉答言好，<a id="a-BY"></a>复与说言，<a id="a-BZ"></a>施佛形像，<a id="a-Ba"></a>得成佛道，<a id="a-Bb"></a>供养法者，<a id="a-Bc"></a>在所生处，<a id="a-Bd"></a>得深智慧，<a id="a-Be"></a>达解法相，<a id="a-Bf"></a>若施众僧，<a id="a-Bg"></a>所生之处，<a id="a-Bh"></a>得大珍宝，<a id="a-Bi"></a>随意无乏，<a id="a-Bj"></a>病人闻已，<a id="a-Bk"></a>欢喜愿言，<a id="a-Bl"></a>使我所生常遇三宝闻法开悟，<a id="a-Bm"></a>尔时命终，<a id="a-Bn"></a>得生人中。<a id="a-Bo"></a>若人广种生天善因，<a id="a-Bp"></a>清净施戒，<a id="a-Bq"></a>乐听经法，<a id="a-Br"></a>修持十善，<a id="a-Bs"></a>其人将终，<a id="a-Bt"></a>安隐仰卧，<a id="a-Bu"></a>见佛形像天宫婇女及闻天乐，<a id="a-Bv"></a>颜色和悦，<a id="a-Bw"></a>举手上向，<a id="a-Bx"></a>尔时命终，<a id="a-By"></a>即生天中。<a id="a-Bz"></a>此萨薄妇，<a id="a-C0"></a>自爱著身，<a id="a-C1"></a>命终还生故身作虫，<a id="a-C2"></a>舍此虫身，<a id="a-C3"></a>堕大地狱，<a id="a-C4"></a>受苦无量。</p>
  <p id="aC5">尸利苾提白言：<a id="a-C6"></a>和尚，<a id="a-C7"></a>自食肉者，<a id="a-C8"></a>是何妇人？<a id="a-C9"></a>目连告曰：<a id="a-CA"></a>是舍卫国优婆夷婢，<a id="a-CB"></a>彼优婆夷，<a id="a-CC"></a>请一清净持戒比丘，<a id="a-CD"></a>夏九十日，<a id="a-CE"></a>奉给供养，<a id="a-CF"></a>于自陌头，<a id="a-CG"></a>起房安止，<a id="a-CH"></a>自办种种香美饮食，<a id="a-CI"></a>时到使婢送食供养，<a id="a-CJ"></a>婢至屏处，<a id="a-CK"></a>选好美者，<a id="a-CL"></a>自取食之，<a id="a-CM"></a>余与比丘，<a id="a-CN"></a>大家觉婢颜色悦泽有饮食相，<a id="a-CO"></a>问言，<a id="a-CP"></a>汝得无污比丘食，<a id="a-CQ"></a>答言大家，<a id="a-CR"></a>我亦有信非邪见人，<a id="a-CS"></a>何缘先食，<a id="a-CT"></a>比丘食已，<a id="a-CU"></a>有残与我，<a id="a-CV"></a>我乃食之，<a id="a-CW"></a>若我先食，<a id="a-CX"></a>使我世世自食身肉，<a id="a-CY"></a>以是因缘故，<a id="a-CZ"></a>先受轻系花报之罪，<a id="a-Ca"></a>命终当堕大地狱中，<a id="a-Cb"></a>受正果报，<a id="a-Cc"></a>苦毒无量。</p>
  <p id="aCd">福增白言：<a id="a-Ce"></a>所见大身，<a id="a-Cf"></a>诸虫唼食，<a id="a-Cg"></a>发大恶声，<a id="a-Ch"></a>复是谁乎？<a id="a-Ci"></a>告言福增：<a id="a-Cj"></a>是濑利吒营事比丘，<a id="a-Ck"></a>以自在故，<a id="a-Cl"></a>用僧祇物花果饮食，<a id="a-Cm"></a>送与白衣，<a id="a-Cn"></a>受此花报，<a id="a-Co"></a>于此命终，<a id="a-Cp"></a>堕大地狱；<a id="a-Cq"></a>唼食诸虫，<a id="a-Cr"></a>即是尔时得物之人。</p>
  <p id="aCs">白言：<a id="a-Ct"></a>和尚，<a id="a-Cu"></a>彼举声哭，<a id="a-Cv"></a>众箭相射，<a id="a-Cw"></a>洞身火燃，<a id="a-Cx"></a>复是何人？<a id="a-Cy"></a>目连告言：<a id="a-Cz"></a>此人前身，<a id="a-D0"></a>为大猎师，<a id="a-D1"></a>多害禽兽，<a id="a-D2"></a>以是罪故，<a id="a-D3"></a>受斯苦毒，<a id="a-D4"></a>于此命终，<a id="a-D5"></a>堕大地狱，<a id="a-D6"></a>经久难出。</p>
  <p id="aD7">又问：<a id="a-D8"></a>和尚，<a id="a-D9"></a>彼大山上自投来下，<a id="a-DA"></a>刀剑矛槊，<a id="a-DB"></a>刺害其身，<a id="a-DC"></a>拔已复上，<a id="a-DD"></a>此是何人？<a id="a-DE"></a>目连答言：<a id="a-DF"></a>是王舍城中，<a id="a-DG"></a>大健斗将，<a id="a-DH"></a>以猛勇故，<a id="a-DI"></a>身处前锋，<a id="a-DJ"></a>或以刀剑矛槊，<a id="a-DK"></a>伤克物命，<a id="a-DL"></a>故受此报，<a id="a-DM"></a>于是死已，<a id="a-DN"></a>堕大地狱，<a id="a-DO"></a>受苦长久。</p>
  <p id="aDP">福增又白：<a id="a-DQ"></a>今此骨山，<a id="a-DR"></a>复为是谁？<a id="a-DS"></a>目连告言：<a id="a-DT"></a>汝欲知者，<a id="a-DU"></a>此即是汝故身骨也。<a id="a-DV"></a>尸利苾提，<a id="a-DW"></a>闻是语已，<a id="a-DX"></a>心惊毛竖，<a id="a-DY"></a>惶怖汗水，<a id="a-DZ"></a>白言：<a id="a-Da"></a>和尚，<a id="a-Db"></a>愿我今者，<a id="a-Dc"></a>心未裂顷，<a id="a-Dd"></a>时为我说本末因缘。<a id="a-De"></a>目连告言：<a id="a-Df"></a>生死轮转，<a id="a-Dg"></a>无有边际，<a id="a-Dh"></a>而善恶业，<a id="a-Di"></a>终无朽败，<a id="a-Dj"></a>必受其报，<a id="a-Dk"></a>造若干业，<a id="a-Dl"></a>随行受报。</p>
  <p id="aDm">目连又言：<a id="a-Dn"></a>过去世时，<a id="a-Do"></a>此阎浮提，<a id="a-Dp"></a>有一国王，<a id="a-Dq"></a>名昙摩苾提(此言法增)，<a id="a-Dr"></a>好喜布施持戒闻法，<a id="a-Ds"></a>有慈悲心，<a id="a-Dt"></a>性不暴恶，<a id="a-Du"></a>不伤物命，<a id="a-Dv"></a>王相具足，<a id="a-Dw"></a>政法治国，<a id="a-Dx"></a>满二十年。<a id="a-Dy"></a>事间闲暇，<a id="a-Dz"></a>共人博戏。<a id="a-E0"></a>时有一人犯法杀人，<a id="a-E1"></a>诸臣白王，<a id="a-E2"></a>外有一人，<a id="a-E3"></a>犯于王法，<a id="a-E4"></a>云何治罪？<a id="a-E5"></a>王时慕戏，<a id="a-E6"></a>脱答之言：<a id="a-E7"></a>随国法治。<a id="a-E8"></a>即案限律，<a id="a-E9"></a>杀人应死，<a id="a-EA"></a>寻杀此人。<a id="a-EB"></a>王博戏已，<a id="a-EC"></a>问诸臣言：<a id="a-ED"></a>向者罪人，<a id="a-EE"></a>今何所在，<a id="a-EF"></a>我欲断决。<a id="a-EG"></a>臣白王言：<a id="a-EH"></a>随国法治，<a id="a-EI"></a>今已杀竟。<a id="a-EJ"></a>王闻是语，<a id="a-EK"></a>闷绝躃地，<a id="a-EL"></a>诸臣左右，<a id="a-EM"></a>冷水洒面，<a id="a-EN"></a>良久乃苏，<a id="a-EO"></a>垂泣而言：<a id="a-EP"></a>宫人妓女，<a id="a-EQ"></a>象马七珍，<a id="a-ER"></a>悉于此住，<a id="a-ES"></a>唯我一人，<a id="a-ET"></a>独地狱中，<a id="a-EU"></a>受诸苦痛，<a id="a-EV"></a>我本未为王时，<a id="a-EW"></a>而此宫中，<a id="a-EX"></a>亦有王治，<a id="a-EY"></a>我不久死，<a id="a-EZ"></a>此中亦当续有王治，<a id="a-Ea"></a>我名为王，<a id="a-Eb"></a>而害人命，<a id="a-Ec"></a>当知便是旃陀罗王，<a id="a-Ed"></a>不知世世当何所趣，<a id="a-Ee"></a>我今决定，<a id="a-Ef"></a>不须为王，<a id="a-Eg"></a>即舍王位，<a id="a-Eh"></a>入山自守。</p>
  <p id="aEi">时王命终，<a id="a-Ej"></a>生大海中，<a id="a-Ek"></a>作摩竭鱼，<a id="a-El"></a>其身长大，<a id="a-Em"></a>七百由旬，<a id="a-En"></a>诸王大臣，<a id="a-Eo"></a>自恃势力，<a id="a-Ep"></a>枉克百姓，<a id="a-Eq"></a>离别人民，<a id="a-Er"></a>剥脱众生，<a id="a-Es"></a>命终多作摩竭大鱼，<a id="a-Et"></a>多有诸虫，<a id="a-Eu"></a>唼食其身，<a id="a-Ev"></a>譬如拘执及毾[登*毛]茸，<a id="a-Ew"></a>著身诸虫，<a id="a-Ex"></a>亦复如是，<a id="a-Ey"></a>身瘙痒故，<a id="a-Ez"></a>揩玻瓈山，<a id="a-F0"></a>碎杀诸虫，<a id="a-F1"></a>血流污海，<a id="a-F2"></a>百里皆赤，<a id="a-F3"></a>以此罪缘，<a id="a-F4"></a>于是命终，<a id="a-F5"></a>堕大地狱。</p>
  <p id="aF6">时摩竭鱼，<a id="a-F7"></a>一眠百岁，<a id="a-F8"></a>觉已饥渴，<a id="a-F9"></a>即便张口，<a id="a-FA"></a>海水流入，<a id="a-FB"></a>如注大河，<a id="a-FC"></a>尔时适有五百贾客，<a id="a-FD"></a>入海采宝，<a id="a-FE"></a>值鱼张口，<a id="a-FF"></a>船行驶疾，<a id="a-FG"></a>投趣鱼口，<a id="a-FH"></a>贾人恐怖，<a id="a-FI"></a>举声大哭，<a id="a-FJ"></a>各作是言，<a id="a-FK"></a>我等今日，<a id="a-FL"></a>决定当死，<a id="a-FM"></a>各随所敬，<a id="a-FN"></a>或有称佛及法众僧，<a id="a-FO"></a>或称诸天山河鬼神父母妻子兄弟眷属，<a id="a-FP"></a>并作是言，<a id="a-FQ"></a>我等今日，<a id="a-FR"></a>是为最后见阎浮提，<a id="a-FS"></a>更永不见，<a id="a-FT"></a>尔时垂入摩竭鱼口，<a id="a-FU"></a>一时同声，<a id="a-FV"></a>称南无佛，<a id="a-FW"></a>时鱼闻称南无佛声，<a id="a-FX"></a>即时闭口，<a id="a-FY"></a>海水停止，<a id="a-FZ"></a>诸贾客辈，<a id="a-Fa"></a>从死得活，<a id="a-Fb"></a>此鱼饥逼，<a id="a-Fc"></a>即便命终，<a id="a-Fd"></a>生王舍城中，<a id="a-Fe"></a>夜叉罗刹，<a id="a-Ff"></a>即出其身，<a id="a-Fg"></a>置此海边，<a id="a-Fh"></a>日曝雨洗，<a id="a-Fi"></a>肉消骨在，<a id="a-Fj"></a>此骨山是。<a id="a-Fk"></a>福增当知，<a id="a-Fl"></a>尔时法增王者，<a id="a-Fm"></a>汝身是也，<a id="a-Fn"></a>缘杀人故，<a id="a-Fo"></a>堕大海中，<a id="a-Fp"></a>为摩竭鱼，<a id="a-Fq"></a>汝今既已还得人身，<a id="a-Fr"></a>不厌生死，<a id="a-Fs"></a>若于此死，<a id="a-Ft"></a>当堕地狱，<a id="a-Fu"></a>欲出甚难。</p>
  <p id="aFv">时尸利苾提，<a id="a-Fw"></a>既见故身，<a id="a-Fx"></a>闻是说已，<a id="a-Fy"></a>畏于生死，<a id="a-Fz"></a>于所修法，<a id="a-G0"></a>次第忆念，<a id="a-G1"></a>系心注意，<a id="a-G2"></a>观见故身，<a id="a-G3"></a>解法无常厌离生死，<a id="a-G4"></a>尽诸结漏，<a id="a-G5"></a>得罗汉道。<a id="a-G6"></a>目连欢喜，<a id="a-G7"></a>告言：<a id="a-G8"></a>法子，<a id="a-G9"></a>汝今所应作者，<a id="a-GA"></a>皆已作竟，<a id="a-GB"></a>汝来向此，<a id="a-GC"></a>因我力来，<a id="a-GD"></a>汝今可以自神力去。<a id="a-GE"></a>尔时目连，<a id="a-GF"></a>飞升虚空，<a id="a-GG"></a>尸利苾提，<a id="a-GH"></a>随和尚后，<a id="a-GI"></a>如鸟子从母，<a id="a-GJ"></a>还至竹林。</p>
  <p id="aGK">时诸年少，<a id="a-GL"></a>未知得道，<a id="a-GM"></a>如前激刺，<a id="a-GN"></a>尸利苾提，<a id="a-GO"></a>心已调顺，<a id="a-GP"></a>威仪安详，<a id="a-GQ"></a>默无所陈。<a id="a-GR"></a>佛知此事，<a id="a-GS"></a>欲护诸比丘不起恶业故，<a id="a-GT"></a>又欲显此老比丘德，<a id="a-GU"></a>于大众中，<a id="a-GV"></a>呼福增言：<a id="a-GW"></a>汝来福增，<a id="a-GX"></a>汝今日往大海边耶？<a id="a-GY"></a>福增白言：<a id="a-GZ"></a>实往世尊。<a id="a-Ga"></a>汝所见者，<a id="a-Gb"></a>今可说之。<a id="a-Gc"></a>福增比丘，<a id="a-Gd"></a>具白世尊如所见事。<a id="a-Ge"></a>佛言：<a id="a-Gf"></a>善哉善哉，<a id="a-Gg"></a>福增比丘，<a id="a-Gh"></a>如汝所见事实如是，<a id="a-Gi"></a>汝今已离生死之苦，<a id="a-Gj"></a>得涅槃乐，<a id="a-Gk"></a>应受一切人天供养，<a id="a-Gl"></a>比丘所应作事，<a id="a-Gm"></a>汝已具足。<a id="a-Gn"></a>年少比丘，<a id="a-Go"></a>闻佛是语，<a id="a-Gp"></a>深怀忧悔，<a id="a-Gq"></a>如是智慧贤善之人，<a id="a-Gr"></a>我等无智，<a id="a-Gs"></a>恶心刺弄，<a id="a-Gt"></a>我等云何受此罪报？<a id="a-Gu"></a>时诸比丘，<a id="a-Gv"></a>即从坐起，<a id="a-Gw"></a>至福增所，<a id="a-Gx"></a>五体投地，<a id="a-Gy"></a>而作是言：<a id="a-Gz"></a>诸善人生，<a id="a-H0"></a>与悲俱生，<a id="a-H1"></a>大德今生，<a id="a-H2"></a>亦应当与大悲俱生，<a id="a-H3"></a>唯愿于我生怜愍心，<a id="a-H4"></a>受我悔过。<a id="a-H5"></a>福增答言：<a id="a-H6"></a>我于诸人，<a id="a-H7"></a>无不善心，<a id="a-H8"></a>可尔悔过。<a id="a-H9"></a>尸利苾提，<a id="a-HA"></a>见诸年少心怀恐怖，<a id="a-HB"></a>即为说法。<a id="a-HC"></a>诸比丘，<a id="a-HD"></a>闻厌生死法，<a id="a-HE"></a>精勤修集，<a id="a-HF"></a>断结尽漏，<a id="a-HG"></a>得罗汉道。</p>
  <p id="aHH">福增因缘善名流布遍王舍城，<a id="a-HI"></a>诸人咸言，<a id="a-HJ"></a>甚奇甚特，<a id="a-HK"></a>此老长者，<a id="a-HL"></a>于此城中，<a id="a-HM"></a>老耄无施，<a id="a-HN"></a>今于佛法，<a id="a-HO"></a>出家成道，<a id="a-HP"></a>显说如是希有妙法。<a id="a-HQ"></a>时城中人，<a id="a-HR"></a>多发净心，<a id="a-HS"></a>或有听放男女奴婢人民令出家者，<a id="a-HT"></a>或自出家者，<a id="a-HU"></a>莫不欢喜相劝出家，<a id="a-HV"></a>以是因缘，<a id="a-HW"></a>出家功德，<a id="a-HX"></a>无量无边。<a id="a-HY"></a>福增百岁，<a id="a-HZ"></a>方乃出家，<a id="a-Ha"></a>成就如是诸大功德，<a id="a-Hb"></a>况诸盛年，<a id="a-Hc"></a>欲求妙胜大果报者，<a id="a-Hd"></a>应勤修法出家学道，<a id="a-He"></a>欢喜奉行。</p>
  <p data-pb></p>
  <h2 id="aHf">沙弥守戒自杀缘品第十九</h2>
  <p id="aHg">如是我闻：<a id="a-Hh"></a>一时，<a id="a-Hi"></a>佛在安陀国。<a id="a-Hj"></a>尔时，<a id="a-Hk"></a>世尊殷勤赞叹持戒之人，<a id="a-Hl"></a>护持禁戒，<a id="a-Hm"></a>宁舍身命，<a id="a-Hn"></a>终不毁犯。<a id="a-Ho"></a>何以故？<a id="a-Hp"></a>戒为入道之初基，<a id="a-Hq"></a>尽漏之妙趣，<a id="a-Hr"></a>涅槃安乐之平途。<a id="a-Hs"></a>若持净戒，<a id="a-Ht"></a>计其功德，<a id="a-Hu"></a>无量无边。<a id="a-Hv"></a>譬如大海无量无边，<a id="a-Hw"></a>戒亦如是；<a id="a-Hx"></a>犹如大海多有阿修罗鼋龟水性摩竭鱼等大众生居，<a id="a-Hy"></a>戒海亦尔，<a id="a-Hz"></a>多有三乘大众生居；<a id="a-I0"></a>譬如大海多诸金银琉璃等宝，<a id="a-I1"></a>戒海亦尔，<a id="a-I2"></a>多出善法，<a id="a-I3"></a>有四非常三十七品诸禅三昧如是等宝；<a id="a-I4"></a>犹如大海，<a id="a-I5"></a>金刚为底，<a id="a-I6"></a>金刚山围，<a id="a-I7"></a>四江大河，<a id="a-I8"></a>流注其中，<a id="a-I9"></a>不增不减，<a id="a-IA"></a>戒海亦尔，<a id="a-IB"></a>毗尼为底，<a id="a-IC"></a>阿毗昙山，<a id="a-ID"></a>以为围绕，<a id="a-IE"></a>四阿含河，<a id="a-IF"></a>流注入中，<a id="a-IG"></a>湛然常尔，<a id="a-IH"></a>不增不减。<a id="a-II"></a>何以故？<a id="a-IJ"></a>注入不增不减，<a id="a-IK"></a>下阿鼻火，<a id="a-IL"></a>上冲大海，<a id="a-IM"></a>海水消涸，<a id="a-IN"></a>以故不增，<a id="a-IO"></a>常流入故，<a id="a-IP"></a>以故不减，<a id="a-IQ"></a>佛法戒海，<a id="a-IR"></a>不放逸故不增，<a id="a-IS"></a>具功德故不减。<a id="a-IT"></a>是故当知，<a id="a-IU"></a>能持戒者，<a id="a-IV"></a>其德甚多。</p>
  <p id="aIW">佛涅槃后，<a id="a-IX"></a>安陀国土，<a id="a-IY"></a>尔时有一乞食比丘，<a id="a-IZ"></a>乐独静处，<a id="a-Ia"></a>威仪具足。<a id="a-Ib"></a>乞食比丘，<a id="a-Ic"></a>佛所赞叹，<a id="a-Id"></a>非住众者。<a id="a-Ie"></a>何以故？<a id="a-If"></a>乞食比丘，<a id="a-Ig"></a>少欲知足，<a id="a-Ih"></a>不储畜积聚，<a id="a-Ii"></a>次第乞食，<a id="a-Ij"></a>随敷露坐，<a id="a-Ik"></a>一食三衣，<a id="a-Il"></a>如是等事，<a id="a-Im"></a>可尊可尚。<a id="a-In"></a>在僧比丘，<a id="a-Io"></a>多欲无厌，<a id="a-Ip"></a>积贮储畜，<a id="a-Iq"></a>贪求吝惜，<a id="a-Ir"></a>嫉妒爱著，<a id="a-Is"></a>以故不能得大名闻。<a id="a-It"></a>彼乞食比丘，<a id="a-Iu"></a>德行淳备，<a id="a-Iv"></a>具沙门果，<a id="a-Iw"></a>六通三明，<a id="a-Ix"></a>住八解脱，<a id="a-Iy"></a>威仪庠序，<a id="a-Iz"></a>名闻流布。</p>
  <p id="aJ0">时安陀国，<a id="a-J1"></a>有优婆塞，<a id="a-J2"></a>敬信三宝，<a id="a-J3"></a>受持五戒，<a id="a-J4"></a>不杀不盗不邪淫不妄语不饮酒，<a id="a-J5"></a>布施修德，<a id="a-J6"></a>名遍国邑，<a id="a-J7"></a>即请是乞食比丘，<a id="a-J8"></a>终身供养。<a id="a-J9"></a>供养之福，<a id="a-JA"></a>随因受报。<a id="a-JB"></a>若请众僧，<a id="a-JC"></a>就舍供养，<a id="a-JD"></a>则妨废行道，<a id="a-JE"></a>道路寒暑劳苦，<a id="a-JF"></a>后受报时，<a id="a-JG"></a>要劳思虑，<a id="a-JH"></a>出行求逐，<a id="a-JI"></a>乃能得之；<a id="a-JJ"></a>若就往奉供养，<a id="a-JK"></a>后得受福报，<a id="a-JL"></a>便坐受自然。</p>
  <p id="aJM">是优婆塞，<a id="a-JN"></a>信心淳厚，<a id="a-JO"></a>办具种种色香美食，<a id="a-JP"></a>遣人往送，<a id="a-JQ"></a>日日如是。<a id="a-JR"></a>沙门四种，<a id="a-JS"></a>好恶难明，<a id="a-JT"></a>如庵罗果，<a id="a-JU"></a>生熟难知。<a id="a-JV"></a>或有比丘，<a id="a-JW"></a>威仪庠序，<a id="a-JX"></a>徐行谛视，<a id="a-JY"></a>而内具足贪欲恚痴破戒非法，<a id="a-JZ"></a>如庵罗果外熟内生；<a id="a-Ja"></a>或有比丘，<a id="a-Jb"></a>外行粗疏，<a id="a-Jc"></a>不慎仪式，<a id="a-Jd"></a>而内具足沙门德行禅定智慧，<a id="a-Je"></a>如庵罗果内熟外生；<a id="a-Jf"></a>或有比丘，<a id="a-Jg"></a>威仪粗犷，<a id="a-Jh"></a>破戒造恶，<a id="a-Ji"></a>内亦具有贪欲恚痴悭贪嫉妒，<a id="a-Jj"></a>如庵罗果内外俱生；<a id="a-Jk"></a>或有比丘，<a id="a-Jl"></a>威仪详审，<a id="a-Jm"></a>持戒自守，<a id="a-Jn"></a>而内具足沙门德行戒定慧解，<a id="a-Jo"></a>如庵罗果内外俱熟。<a id="a-Jp"></a>彼乞食比丘，<a id="a-Jq"></a>内外具足，<a id="a-Jr"></a>亦复如是，<a id="a-Js"></a>德行满故，<a id="a-Jt"></a>人所宗敬。</p>
  <p id="aJu">尔时国中，<a id="a-Jv"></a>有一长者信敬三宝，<a id="a-Jw"></a>有一男儿，<a id="a-Jx"></a>心自思惟，<a id="a-Jy"></a>欲令出家，<a id="a-Jz"></a>当求善师而付托之。<a id="a-K0"></a>所以尔者？<a id="a-K1"></a>近善知识则增善法，<a id="a-K2"></a>近恶知识便起恶法。<a id="a-K3"></a>譬如风性虽空，<a id="a-K4"></a>由栴檀林、<a id="a-K5"></a>若瞻卜林，<a id="a-K6"></a>吹香而来，<a id="a-K7"></a>风有妙香；<a id="a-K8"></a>若经粪秽臭尸而来，<a id="a-K9"></a>其风便臭。<a id="a-KA"></a>又如净衣，<a id="a-KB"></a>置之香箧，<a id="a-KC"></a>出衣衣香；<a id="a-KD"></a>若置臭处，<a id="a-KE"></a>衣亦随臭。<a id="a-KF"></a>亲近善友，<a id="a-KG"></a>则善日隆；<a id="a-KH"></a>亲附恶友，<a id="a-KI"></a>则恶增长。<a id="a-KJ"></a>是故我今，<a id="a-KK"></a>当以此儿与此尊者令其出家。<a id="a-KL"></a>念已即往，<a id="a-KM"></a>白比丘言：<a id="a-KN"></a>我此一子，<a id="a-KO"></a>今使出家，<a id="a-KP"></a>唯愿大德，<a id="a-KQ"></a>哀纳济度，<a id="a-KR"></a>若不能受，<a id="a-KS"></a>当将还家。<a id="a-KT"></a>尔时比丘，<a id="a-KU"></a>以道眼观，<a id="a-KV"></a>此人出家，<a id="a-KW"></a>能持净戒，<a id="a-KX"></a>增长佛法，<a id="a-KY"></a>即便受之，<a id="a-KZ"></a>度为沙弥。</p>
  <p id="aKa">时优婆塞，<a id="a-Kb"></a>有一亲善居士，<a id="a-Kc"></a>请优婆塞及其妻子合家奴婢，<a id="a-Kd"></a>明日客会。<a id="a-Ke"></a>时优婆塞，<a id="a-Kf"></a>晨朝念言，<a id="a-Kg"></a>今当就会，<a id="a-Kh"></a>谁后守舍，<a id="a-Ki"></a>我若强力，<a id="a-Kj"></a>课留一人，<a id="a-Kk"></a>所应得分，<a id="a-Kl"></a>我则负他，<a id="a-Km"></a>若有自能开意住者，<a id="a-Kn"></a>我于会还，<a id="a-Ko"></a>当别投报。<a id="a-Kp"></a>优婆塞女，<a id="a-Kq"></a>即白父言：<a id="a-Kr"></a>唯愿父母，<a id="a-Ks"></a>从诸僮使，<a id="a-Kt"></a>但行应请，<a id="a-Ku"></a>我堪后守。<a id="a-Kv"></a>其父喜曰：<a id="a-Kw"></a>甚善甚善，<a id="a-Kx"></a>今汝住守，<a id="a-Ky"></a>与我汝母，<a id="a-Kz"></a>正等无异，<a id="a-L0"></a>于家损益，<a id="a-L1"></a>心无疑虑。<a id="a-L2"></a>于是合家，<a id="a-L3"></a>悉往受请。<a id="a-L4"></a>女便牢闭门户，<a id="a-L5"></a>独住家内。<a id="a-L6"></a>时优婆塞，<a id="a-L7"></a>是日匆匆，<a id="a-L8"></a>忘不送食。<a id="a-L9"></a>尔时尊者，<a id="a-LA"></a>心自念言：<a id="a-LB"></a>日时向晚，<a id="a-LC"></a>俗人多事，<a id="a-LD"></a>或能忘不送食，<a id="a-LE"></a>我今宁可遣人迎不。<a id="a-LF"></a>即告沙弥：<a id="a-LG"></a>汝往取食，<a id="a-LH"></a>善摄威仪，<a id="a-LI"></a>如佛所说，<a id="a-LJ"></a>入村乞食，<a id="a-LK"></a>莫生贪著，<a id="a-LL"></a>如蜂采华，<a id="a-LM"></a>但取其味不损色香，<a id="a-LN"></a>汝今亦尔，<a id="a-LO"></a>至家取食，<a id="a-LP"></a>收摄根门，<a id="a-LQ"></a>莫贪色声香味触也，<a id="a-LR"></a>若持禁戒，<a id="a-LS"></a>必能取道，<a id="a-LT"></a>如提婆达多，<a id="a-LU"></a>虽多诵经，<a id="a-LV"></a>以造恶毁戒，<a id="a-LW"></a>堕阿鼻狱，<a id="a-LX"></a>如瞿迦利，<a id="a-LY"></a>诽谤破戒，<a id="a-LZ"></a>亦入地狱，<a id="a-La"></a>周利槃特，<a id="a-Lb"></a>虽诵一偈，<a id="a-Lc"></a>以持戒故，<a id="a-Ld"></a>得阿罗汉，<a id="a-Le"></a>又戒即为入涅槃门，<a id="a-Lf"></a>受快乐因，<a id="a-Lg"></a>譬如婆罗门法，<a id="a-Lh"></a>若设长斋，<a id="a-Li"></a>三月四月，<a id="a-Lj"></a>请诸高明持戒梵行诸婆罗门，<a id="a-Lk"></a>以揀择请，<a id="a-Ll"></a>不得普故，<a id="a-Lm"></a>仇留为封印请者怨，<a id="a-Ln"></a>一婆罗门，<a id="a-Lo"></a>虽复诵经，<a id="a-Lp"></a>性不清廉，<a id="a-Lq"></a>贪蜜甜故，<a id="a-Lr"></a>舐封都尽，<a id="a-Ls"></a>明至会所，<a id="a-Lt"></a>呈封乃入次，<a id="a-Lu"></a>是梵志，<a id="a-Lv"></a>无印欲入，<a id="a-Lw"></a>典事语言，<a id="a-Lx"></a>汝有印不？<a id="a-Ly"></a>答言我有，<a id="a-Lz"></a>以甜故舐尽，<a id="a-M0"></a>语言，<a id="a-M1"></a>汝今如是以足便不得前，<a id="a-M2"></a>复贪小甜，<a id="a-M3"></a>失四月中甘香美味，<a id="a-M4"></a>及竟达嚫种种珍宝，<a id="a-M5"></a>汝今如是，<a id="a-M6"></a>莫贪小事破净戒印，<a id="a-M7"></a>失人天中五欲美味及诸无漏三十七品涅槃安乐无量法宝，<a id="a-M8"></a>汝莫毁破三世佛戒，<a id="a-M9"></a>污染三宝父母师僧。</p>
  <p id="aMA">沙弥受教，<a id="a-MB"></a>礼足而去，<a id="a-MC"></a>往到其家，<a id="a-MD"></a>打门作声。<a id="a-ME"></a>女问是谁？<a id="a-MF"></a>答言沙弥，<a id="a-MG"></a>为师迎食。<a id="a-MH"></a>女心欢喜，<a id="a-MI"></a>我愿遂矣。<a id="a-MJ"></a>即与开门，<a id="a-MK"></a>是女端正，<a id="a-ML"></a>容貌殊妙，<a id="a-MM"></a>年始十六，<a id="a-MN"></a>淫欲火烧，<a id="a-MO"></a>于沙弥前，<a id="a-MP"></a>作诸妖媚，<a id="a-MQ"></a>摇眉顾影，<a id="a-MR"></a>深现欲相。<a id="a-MS"></a>沙弥见已，<a id="a-MT"></a>念言：<a id="a-MU"></a>此女为有风病、<a id="a-MV"></a>癫狂病、<a id="a-MW"></a>羊痫病耶？<a id="a-MX"></a>是女将无欲结所使欲娆毁我清净行耶？<a id="a-MY"></a>坚摄威仪，<a id="a-MZ"></a>颜色不变。<a id="a-Ma"></a>时女即便五体投地，<a id="a-Mb"></a>白沙弥言：<a id="a-Mc"></a>我常愿者，<a id="a-Md"></a>今已时至，<a id="a-Me"></a>我恒于汝，<a id="a-Mf"></a>欲有所陈，<a id="a-Mg"></a>未得静便，<a id="a-Mh"></a>想汝于我，<a id="a-Mi"></a>亦常有心，<a id="a-Mj"></a>当与我愿，<a id="a-Mk"></a>我此舍中，<a id="a-Ml"></a>多有珍宝金银仓库，<a id="a-Mm"></a>如毗沙门天宫宝藏，<a id="a-Mn"></a>而无有主，<a id="a-Mo"></a>汝可屈意为此舍主，<a id="a-Mp"></a>我为汝妇，<a id="a-Mq"></a>供给使令，<a id="a-Mr"></a>必莫见违，<a id="a-Ms"></a>满我所愿。</p>
  <p id="aMt">沙弥心念：<a id="a-Mu"></a>我有何罪，<a id="a-Mv"></a>遇此恶缘？<a id="a-Mw"></a>我今宁当舍此身命，<a id="a-Mx"></a>不可毁破三世诸佛所制禁戒。<a id="a-My"></a>昔日比丘，<a id="a-Mz"></a>至淫女家，<a id="a-N0"></a>宁投火坑，<a id="a-N1"></a>不犯于欲。<a id="a-N2"></a>又诸比丘，<a id="a-N3"></a>贼所劫夺，<a id="a-N4"></a>以草系缚，<a id="a-N5"></a>风吹日曝，<a id="a-N6"></a>诸虫唼食，<a id="a-N7"></a>以护戒故，<a id="a-N8"></a>不绝草去。<a id="a-N9"></a>如鹅吞珠，<a id="a-NA"></a>比丘虽见，<a id="a-NB"></a>以持戒故，<a id="a-NC"></a>极苦不说。<a id="a-ND"></a>如海船坏，<a id="a-NE"></a>下座比丘，<a id="a-NF"></a>以守戒故，<a id="a-NG"></a>授板上座，<a id="a-NH"></a>没海而死。<a id="a-NI"></a>如是诸人，<a id="a-NJ"></a>独佛弟子，<a id="a-NK"></a>能持禁戒。<a id="a-NL"></a>我非弟子，<a id="a-NM"></a>不能持耶？<a id="a-NN"></a>如来世尊，<a id="a-NO"></a>独为彼师，<a id="a-NP"></a>非我师耶？<a id="a-NQ"></a>如瞻卜华并胡麻压油，<a id="a-NR"></a>如瞻卜香；<a id="a-NS"></a>若合臭花，<a id="a-NT"></a>油亦随臭。<a id="a-NU"></a>我今已得遇善知识，<a id="a-NV"></a>云何今日，<a id="a-NW"></a>当造恶法？<a id="a-NX"></a>宁舍身命，<a id="a-NY"></a>终不破戒，<a id="a-NZ"></a>污佛法僧父母师长。<a id="a-Na"></a>又复思惟：<a id="a-Nb"></a>我若逃突，<a id="a-Nc"></a>女欲心盛，<a id="a-Nd"></a>舍于惭愧，<a id="a-Ne"></a>走外牵捉，<a id="a-Nf"></a>及诽谤我，<a id="a-Ng"></a>街陌人见，<a id="a-Nh"></a>不离污辱，<a id="a-Ni"></a>我今定当于此舍命。</p>
  <p id="aNj">方便语言：<a id="a-Nk"></a>牢闭门户，<a id="a-Nl"></a>我入一房，<a id="a-Nm"></a>作所应作，<a id="a-Nn"></a>尔乃相就。<a id="a-No"></a>女即闭门，<a id="a-Np"></a>沙弥入房，<a id="a-Nq"></a>关橝门户，<a id="a-Nr"></a>得一剃刀，<a id="a-Ns"></a>心甚欢喜，<a id="a-Nt"></a>脱身衣服，<a id="a-Nu"></a>置于架上，<a id="a-Nv"></a>合掌跪向拘尸那城佛涅槃处，<a id="a-Nw"></a>自立誓愿：<a id="a-Nx"></a>我今不舍佛法众僧，<a id="a-Ny"></a>不舍和尚阿阇梨，<a id="a-Nz"></a>亦不舍戒，<a id="a-O0"></a>正为持戒，<a id="a-O1"></a>舍此身命，<a id="a-O2"></a>愿所在生，<a id="a-O3"></a>出家学道，<a id="a-O4"></a>净修梵行，<a id="a-O5"></a>尽漏成道。<a id="a-O6"></a>即刎颈死，<a id="a-O7"></a>血流滂沛，<a id="a-O8"></a>污染身体。</p>
  <p id="aO9">时女怪迟，<a id="a-OA"></a>趣门看之，<a id="a-OB"></a>见户不开，<a id="a-OC"></a>唤无应声，<a id="a-OD"></a>方便开户，<a id="a-OE"></a>见其已死，<a id="a-OF"></a>失本容色，<a id="a-OG"></a>欲心寻息，<a id="a-OH"></a>惭结懊恼，<a id="a-OI"></a>自搣头发，<a id="a-OJ"></a>分裂面目，<a id="a-OK"></a>宛转灰土之中，<a id="a-OL"></a>悲吁泣泪，<a id="a-OM"></a>迷闷断绝。<a id="a-ON"></a>其父会还，<a id="a-OO"></a>打门唤女。<a id="a-OP"></a>女默不应，<a id="a-OQ"></a>父怪其情，<a id="a-OR"></a>使人踰入开门视之，<a id="a-OS"></a>见女如是，<a id="a-OT"></a>即问女言：<a id="a-OU"></a>汝何以尔，<a id="a-OV"></a>有人侵汝污辱汝耶？<a id="a-OW"></a>女默不答，<a id="a-OX"></a>心自思惟：<a id="a-OY"></a>我今若以实对，<a id="a-OZ"></a>甚可惭愧，<a id="a-Oa"></a>若言沙弥毁辱我者，<a id="a-Ob"></a>则谤良善，<a id="a-Oc"></a>当堕地狱受罪无极，<a id="a-Od"></a>不应欺诳。<a id="a-Oe"></a>即以实答，<a id="a-Of"></a>我此独守，<a id="a-Og"></a>沙弥来至，<a id="a-Oh"></a>为师索食。<a id="a-Oi"></a>我欲心盛，<a id="a-Oj"></a>求娆沙弥，<a id="a-Ok"></a>冀从我心。<a id="a-Ol"></a>而彼守戒，<a id="a-Om"></a>心不改易，<a id="a-On"></a>方便入房，<a id="a-Oo"></a>自舍身命，<a id="a-Op"></a>以我秽形，<a id="a-Oq"></a>欲坏净器，<a id="a-Or"></a>罪舋若斯，<a id="a-Os"></a>故我不乐。<a id="a-Ot"></a>父闻女言，<a id="a-Ou"></a>心无惊惧。<a id="a-Ov"></a>何以故？<a id="a-Ow"></a>知结使法尔故，<a id="a-Ox"></a>即告女言：<a id="a-Oy"></a>一切诸法，<a id="a-Oz"></a>皆悉无常，<a id="a-P0"></a>汝莫忧惧。<a id="a-P1"></a>即入房内，<a id="a-P2"></a>见沙弥身，<a id="a-P3"></a>血皆污赤，<a id="a-P4"></a>如栴檀杌，<a id="a-P5"></a>即前作礼，<a id="a-P6"></a>赞言善哉，<a id="a-P7"></a>护持佛戒，<a id="a-P8"></a>能舍身命。</p>
  <p id="aP9">时彼国法，<a id="a-PA"></a>若有沙门白衣舍死，<a id="a-PB"></a>当罚金钱一千入官。<a id="a-PC"></a>时优婆塞，<a id="a-PD"></a>以一千金钱置铜盘上，<a id="a-PE"></a>载至王宫，<a id="a-PF"></a>白言大王：<a id="a-PG"></a>我有罚讁，<a id="a-PH"></a>应入于王，<a id="a-PI"></a>愿王受之。<a id="a-PJ"></a>王言：<a id="a-PK"></a>汝于我国，<a id="a-PL"></a>敬信三宝，<a id="a-PM"></a>忠正守道，<a id="a-PN"></a>言行无违，<a id="a-PO"></a>唯汝一人，<a id="a-PP"></a>当有何过而输罚耶？<a id="a-PQ"></a>时优婆塞，<a id="a-PR"></a>具陈上缘，<a id="a-PS"></a>自毁其女，<a id="a-PT"></a>赞叹沙弥持戒功德。</p>
  <p id="aPU">王闻情事，<a id="a-PV"></a>心惊悚然，<a id="a-PW"></a>笃信增隆，<a id="a-PX"></a>而告之言：<a id="a-PY"></a>沙弥护戒，<a id="a-PZ"></a>自舍身命，<a id="a-Pa"></a>汝无辜咎，<a id="a-Pb"></a>那得有罚，<a id="a-Pc"></a>但持还舍，<a id="a-Pd"></a>吾今躬欲自至汝家供养沙弥。<a id="a-Pe"></a>即击金鼓，<a id="a-Pf"></a>宣令国人，<a id="a-Pg"></a>前后导从，<a id="a-Ph"></a>往至其家。<a id="a-Pi"></a>王自入内，<a id="a-Pj"></a>见沙弥身，<a id="a-Pk"></a>赤如栴檀，<a id="a-Pl"></a>前为作礼，<a id="a-Pm"></a>赞其功德，<a id="a-Pn"></a>以种种宝，<a id="a-Po"></a>庄严高车，<a id="a-Pp"></a>载死沙弥，<a id="a-Pq"></a>至平坦地，<a id="a-Pr"></a>积众香木，<a id="a-Ps"></a>阇毗供养。<a id="a-Pt"></a>严饰是女，<a id="a-Pu"></a>极世之殊，<a id="a-Pv"></a>置高显处，<a id="a-Pw"></a>普使时会一切皆见，<a id="a-Px"></a>语众人言：<a id="a-Py"></a>是女殊妙，<a id="a-Pz"></a>容晖乃尔，<a id="a-Q0"></a>未离欲者，<a id="a-Q1"></a>谁无染心；<a id="a-Q2"></a>而此沙弥，<a id="a-Q3"></a>既未得道，<a id="a-Q4"></a>以生死身，<a id="a-Q5"></a>奉戒舍命，<a id="a-Q6"></a>甚奇希有！</p>
  <p id="aQ7">王即遣人，<a id="a-Q8"></a>命请其师，<a id="a-Q9"></a>广为大众，<a id="a-QA"></a>说微妙法。<a id="a-QB"></a>时会一切，<a id="a-QC"></a>见闻是事，<a id="a-QD"></a>有求出家持净戒者，<a id="a-QE"></a>有发无上菩提心者，<a id="a-QF"></a>莫不欢喜，<a id="a-QG"></a>顶戴奉行。</p>
  <p data-pb></p>
  <h2 id="aQH">长者无耳目舌缘品第二十</h2>
  <p id="aQI">尔时，<a id="a-QJ"></a>世尊在舍卫国祇陀精舍，<a id="a-QK"></a>与诸比丘大众说法。</p>
  <p id="aQL">尔时国内，<a id="a-QM"></a>有一长者，<a id="a-QN"></a>财富无量，<a id="a-QO"></a>金银七宝，<a id="a-QP"></a>象马牛羊，<a id="a-QQ"></a>奴婢人民，<a id="a-QR"></a>仓库盈溢，<a id="a-QS"></a>无有男儿，<a id="a-QT"></a>唯有五女，<a id="a-QU"></a>端正聪达。<a id="a-QV"></a>其妇怀妊，<a id="a-QW"></a>长者命终。<a id="a-QX"></a>时彼国法，<a id="a-QY"></a>若其命终，<a id="a-QZ"></a>家无男儿，<a id="a-Qa"></a>所有财物，<a id="a-Qb"></a>悉应入官。<a id="a-Qc"></a>王遣大臣，<a id="a-Qd"></a>摄录其财，<a id="a-Qe"></a>垂当入官，<a id="a-Qf"></a>其女心念，<a id="a-Qg"></a>我母怀妊，<a id="a-Qh"></a>未知男女，<a id="a-Qi"></a>若续是女，<a id="a-Qj"></a>财应属官，<a id="a-Qk"></a>若其是男，<a id="a-Ql"></a>应为财主。<a id="a-Qm"></a>念已，<a id="a-Qn"></a>往白王言：<a id="a-Qo"></a>我父命终，<a id="a-Qp"></a>以无男故，<a id="a-Qq"></a>财应入王，<a id="a-Qr"></a>然今我母怀妊，<a id="a-Qs"></a>须待分身，<a id="a-Qt"></a>若苟是女，<a id="a-Qu"></a>入财不迟，<a id="a-Qv"></a>若或是男，<a id="a-Qw"></a>应为财主。<a id="a-Qx"></a>时波斯匿王，<a id="a-Qy"></a>任法平整，<a id="a-Qz"></a>即可所白，<a id="a-R0"></a>听如其言。<a id="a-R1"></a>其母不久，<a id="a-R2"></a>月满生儿，<a id="a-R3"></a>其身浑沌，<a id="a-R4"></a>无复耳目，<a id="a-R5"></a>有口无舌，<a id="a-R6"></a>又无手足，<a id="a-R7"></a>然有男根，<a id="a-R8"></a>即为作字，<a id="a-R9"></a>名镘慈毗梨。<a id="a-RA"></a>尔时是女，<a id="a-RB"></a>具以是事，<a id="a-RC"></a>往问于王。<a id="a-RD"></a>王闻是已，<a id="a-RE"></a>思惟其义，<a id="a-RF"></a>不以眼耳鼻舌手足等，<a id="a-RG"></a>而为财主，<a id="a-RH"></a>乃以男故，<a id="a-RI"></a>得为财主，<a id="a-RJ"></a>儿有男根，<a id="a-RK"></a>应得父财，<a id="a-RL"></a>即告诸女，<a id="a-RM"></a>财属汝弟，<a id="a-RN"></a>吾不取也。</p>
  <p id="aRO">尔时大女，<a id="a-RP"></a>往适他家，<a id="a-RQ"></a>奉给夫主，<a id="a-RR"></a>谦卑恭谨，<a id="a-RS"></a>拂拭床褥，<a id="a-RT"></a>供设饮食，<a id="a-RU"></a>迎来送去，<a id="a-RV"></a>拜起问讯，<a id="a-RW"></a>譬如婢事大家。<a id="a-RX"></a>比近长者，<a id="a-RY"></a>睹其如是，<a id="a-RZ"></a>怪而问言：<a id="a-Ra"></a>夫妇之道，<a id="a-Rb"></a>家家皆有，<a id="a-Rc"></a>汝独何为改操若兹？<a id="a-Rd"></a>女子对曰：<a id="a-Re"></a>我父终没，<a id="a-Rf"></a>家财无量，<a id="a-Rg"></a>虽有五女，<a id="a-Rh"></a>犹当入王，<a id="a-Ri"></a>会母分身，<a id="a-Rj"></a>生我一弟，<a id="a-Rk"></a>无有眼耳舌及手足，<a id="a-Rl"></a>但有男根，<a id="a-Rm"></a>得为财主，<a id="a-Rn"></a>以是义故，<a id="a-Ro"></a>虽有诸女，<a id="a-Rp"></a>不如一男，<a id="a-Rq"></a>是故尔耳。</p>
  <p id="aRr">长者闻已，<a id="a-Rs"></a>怪其如是，<a id="a-Rt"></a>即与其女，<a id="a-Ru"></a>往至佛所白言：<a id="a-Rv"></a>世尊，<a id="a-Rw"></a>彼长者子，<a id="a-Rx"></a>以何因缘，<a id="a-Ry"></a>无有眼耳舌及手足，<a id="a-Rz"></a>而生富家，<a id="a-S0"></a>为此财主。<a id="a-S1"></a>佛告长者：<a id="a-S2"></a>善哉问也，<a id="a-S3"></a>谛听善思，<a id="a-S4"></a>当为汝说。<a id="a-S5"></a>唯然，<a id="a-S6"></a>乐闻。</p>
  <p id="aS7">佛告长者：<a id="a-S8"></a>乃往过去，<a id="a-S9"></a>有大长者兄弟二人，<a id="a-SA"></a>兄名檀若世质，<a id="a-SB"></a>弟名尸罗世质。<a id="a-SC"></a>其兄少小，<a id="a-SD"></a>忠信成实，<a id="a-SE"></a>常好布施，<a id="a-SF"></a>拯救贫乏，<a id="a-SG"></a>以其信善，<a id="a-SH"></a>举国称美。<a id="a-SI"></a>王任此人，<a id="a-SJ"></a>为国平事，<a id="a-SK"></a>诤讼曲直，<a id="a-SL"></a>由之取决。<a id="a-SM"></a>是时国法，<a id="a-SN"></a>举贷取与，<a id="a-SO"></a>无有券疏，<a id="a-SP"></a>悉诣平事，<a id="a-SQ"></a>檀若世质，<a id="a-SR"></a>以为明人。<a id="a-SS"></a>时有贾客将欲入海，<a id="a-ST"></a>从弟尸罗世质，<a id="a-SU"></a>多举钱财，<a id="a-SV"></a>以供所须。<a id="a-SW"></a>时弟长者，<a id="a-SX"></a>唯有一子，<a id="a-SY"></a>其年幼小，<a id="a-SZ"></a>即将其子并所出钱，<a id="a-Sa"></a>到平事所，<a id="a-Sb"></a>白言：<a id="a-Sc"></a>大兄，<a id="a-Sd"></a>是贾客子，<a id="a-Se"></a>从我举钱，<a id="a-Sf"></a>入海来还，<a id="a-Sg"></a>应得尔许，<a id="a-Sh"></a>兄为明人，<a id="a-Si"></a>我若终亡，<a id="a-Sj"></a>证令子得。<a id="a-Sk"></a>平事长者，<a id="a-Sl"></a>指言如是。<a id="a-Sm"></a>其弟长者，<a id="a-Sn"></a>不久命终。</p>
  <p id="aSo">时贾客子，<a id="a-Sp"></a>乘船入海，<a id="a-Sq"></a>风起波浪，<a id="a-Sr"></a>船坏丧失，<a id="a-Ss"></a>时贾客子，<a id="a-St"></a>捉板得全，<a id="a-Su"></a>还其本国。<a id="a-Sv"></a>时长者子，<a id="a-Sw"></a>闻其船坏空归，<a id="a-Sx"></a>向家唯见此人，<a id="a-Sy"></a>便自念言：<a id="a-Sz"></a>此虽负我，<a id="a-T0"></a>今者空穷，<a id="a-T1"></a>何由可得，<a id="a-T2"></a>须有当偿时。<a id="a-T3"></a>此贾客长者，<a id="a-T4"></a>复与余贾举假，<a id="a-T5"></a>续复入海，<a id="a-T6"></a>获大珍宝，<a id="a-T7"></a>安隐吉还，<a id="a-T8"></a>心自念言：<a id="a-T9"></a>彼长者子，<a id="a-TA"></a>前虽见我，<a id="a-TB"></a>不从我债，<a id="a-TC"></a>我举钱时，<a id="a-TD"></a>此人幼稚或时不忆，<a id="a-TE"></a>或以我前穷，<a id="a-TF"></a>故不债耶，<a id="a-TG"></a>今当试之。<a id="a-TH"></a>即严好马，<a id="a-TI"></a>众宝服饰，<a id="a-TJ"></a>宝衣乘马入市。<a id="a-TK"></a>长者子见服乘如是，<a id="a-TL"></a>心念此人，<a id="a-TM"></a>似还有财，<a id="a-TN"></a>当试从债，<a id="a-TO"></a>即遣人语言：<a id="a-TP"></a>汝负我钱，<a id="a-TQ"></a>今可见偿。<a id="a-TR"></a>答言：<a id="a-TS"></a>可尔。<a id="a-TT"></a>当思宜了。</p>
  <p id="aTU">贾客自念，<a id="a-TV"></a>所举顿大，<a id="a-TW"></a>重生累息，<a id="a-TX"></a>无由可毕，<a id="a-TY"></a>当作一策乃可了耳。<a id="a-TZ"></a>即持一宝珠，<a id="a-Ta"></a>到平事妇所白言：<a id="a-Tb"></a>夫人，<a id="a-Tc"></a>我本从尸罗世质，<a id="a-Td"></a>举少钱财，<a id="a-Te"></a>其子来从我债，<a id="a-Tf"></a>今上一珠，<a id="a-Tg"></a>价直十万，<a id="a-Th"></a>若从我债，<a id="a-Ti"></a>可嘱平事莫为明人。<a id="a-Tj"></a>其妇答言：<a id="a-Tk"></a>长者诚信，<a id="a-Tl"></a>必不肯尔，<a id="a-Tm"></a>为当试语。<a id="a-Tn"></a>即受其珠。<a id="a-To"></a>平事暮归，<a id="a-Tp"></a>妇即具白。<a id="a-Tq"></a>长者答言：<a id="a-Tr"></a>何有是事，<a id="a-Ts"></a>以我忠信不妄语故，<a id="a-Tt"></a>故王立我，<a id="a-Tu"></a>为国平事，<a id="a-Tv"></a>若一妄言，<a id="a-Tw"></a>此事不可。<a id="a-Tx"></a>时贾客来，<a id="a-Ty"></a>具告情状，<a id="a-Tz"></a>即还其珠。</p>
  <p id="aU0">时贾客子，<a id="a-U1"></a>更上一珠，<a id="a-U2"></a>价直二十万，<a id="a-U3"></a>复往白言：<a id="a-U4"></a>愿使嘱及，<a id="a-U5"></a>此既小事，<a id="a-U6"></a>但作一言，<a id="a-U7"></a>得三十万；<a id="a-U8"></a>彼若得胜，<a id="a-U9"></a>虽复侄儿，<a id="a-UA"></a>无一钱分，<a id="a-UB"></a>此理可通。<a id="a-UC"></a>尔时女人，<a id="a-UD"></a>贪爱宝珠，<a id="a-UE"></a>即为受之。<a id="a-UF"></a>暮更白夫：<a id="a-UG"></a>昨日所白，<a id="a-UH"></a>事亦可通，<a id="a-UI"></a>愿必在意。<a id="a-UJ"></a>长者答言：<a id="a-UK"></a>绝无此理，<a id="a-UL"></a>我以可信，<a id="a-UM"></a>得为平事，<a id="a-UN"></a>若一妄语，<a id="a-UO"></a>现世当为世所不信，<a id="a-UP"></a>后世当受无量劫苦。</p>
  <p id="aUQ">尔时长者，<a id="a-UR"></a>有一男儿，<a id="a-US"></a>犹未能行。<a id="a-UT"></a>其妇泣曰：<a id="a-UU"></a>我今与汝，<a id="a-UV"></a>共为夫妻，<a id="a-UW"></a>若有死事，<a id="a-UX"></a>犹望不违，<a id="a-UY"></a>嘱此小事，<a id="a-UZ"></a>直作一言，<a id="a-Ua"></a>当不相从，<a id="a-Ub"></a>我用活为，<a id="a-Uc"></a>若不见随，<a id="a-Ud"></a>我先杀儿，<a id="a-Ue"></a>然后自杀。<a id="a-Uf"></a>长者闻此，<a id="a-Ug"></a>譬如人噎，<a id="a-Uh"></a>既不得咽亦不得吐，<a id="a-Ui"></a>自念我唯有此一子，<a id="a-Uj"></a>若其当死，<a id="a-Uk"></a>财无所付，<a id="a-Ul"></a>若从是语，<a id="a-Um"></a>今则不为人所信用，<a id="a-Un"></a>将来当受无量苦恼，<a id="a-Uo"></a>迫蹙不已，<a id="a-Up"></a>即便可之。<a id="a-Uq"></a>其妇欢喜，<a id="a-Ur"></a>语贾客言，<a id="a-Us"></a>长者已许。</p>
  <p id="aUt">贾客闻之，<a id="a-Uu"></a>欣悦还家，<a id="a-Uv"></a>严一大象，<a id="a-Uw"></a>众宝庄校，<a id="a-Ux"></a>著大宝衣，<a id="a-Uy"></a>乘象入市。<a id="a-Uz"></a>长者子见，<a id="a-V0"></a>心喜念言：<a id="a-V1"></a>是人必富，<a id="a-V2"></a>服乘乃尔，<a id="a-V3"></a>我得财矣。<a id="a-V4"></a>即往语曰：<a id="a-V5"></a>萨薄当知，<a id="a-V6"></a>先所负钱，<a id="a-V7"></a>今宜见偿。<a id="a-V8"></a>贾客惊言：<a id="a-V9"></a>我都不忆，<a id="a-VA"></a>何时负君，<a id="a-VB"></a>若相负者，<a id="a-VC"></a>明人是谁。<a id="a-VD"></a>长者子言：<a id="a-VE"></a>若干日月，<a id="a-VF"></a>我父及我，<a id="a-VG"></a>手付汝钱，<a id="a-VH"></a>平事为我明人，<a id="a-VI"></a>何缘言不？<a id="a-VJ"></a>贾客子言：<a id="a-VK"></a>我今不念，<a id="a-VL"></a>苟有时事，<a id="a-VM"></a>当还相偿。<a id="a-VN"></a>寻共相将，<a id="a-VO"></a>至平事所。<a id="a-VP"></a>长者子言：<a id="a-VQ"></a>此人往日，<a id="a-VR"></a>亲从我父，<a id="a-VS"></a>举若干钱，<a id="a-VT"></a>伯为明人，<a id="a-VU"></a>我时亦见，<a id="a-VV"></a>事为尔不？<a id="a-VW"></a>答言：<a id="a-VX"></a>不知。<a id="a-VY"></a>其侄惊曰：<a id="a-VZ"></a>伯父尔时，<a id="a-Va"></a>审不见闻，<a id="a-Vb"></a>不作是语，<a id="a-Vc"></a>此事可尔，<a id="a-Vd"></a>不以手足，<a id="a-Ve"></a>指是财耶。<a id="a-Vf"></a>答言：<a id="a-Vg"></a>不尔。<a id="a-Vh"></a>侄子恚曰：<a id="a-Vi"></a>以伯忠信，<a id="a-Vj"></a>王令平事，<a id="a-Vk"></a>国人信用，<a id="a-Vl"></a>我亲弟子，<a id="a-Vm"></a>非法犹尔，<a id="a-Vn"></a>况于外人，<a id="a-Vo"></a>枉者岂少，<a id="a-Vp"></a>此之虚实，<a id="a-Vq"></a>后世自知。</p>
  <p id="aVr">佛告长者，<a id="a-Vs"></a>欲知尔时平事长者，<a id="a-Vt"></a>今镘慈毗梨无有耳目浑沌者是，<a id="a-Vu"></a>由于尔时一妄语故，<a id="a-Vv"></a>堕大地狱，<a id="a-Vw"></a>多受苦毒，<a id="a-Vx"></a>从地狱出，<a id="a-Vy"></a>五百世中，<a id="a-Vz"></a>常受浑沌之身，<a id="a-W0"></a>由于尔时好布施故，<a id="a-W1"></a>常生豪富得为财主。<a id="a-W2"></a>善恶之报，<a id="a-W3"></a>虽久不败，<a id="a-W4"></a>是故汝等，<a id="a-W5"></a>当勤精进，<a id="a-W6"></a>摄身口意，<a id="a-W7"></a>莫妄造恶。</p>
  <p id="aW8">时诸大众，<a id="a-W9"></a>闻佛所说，<a id="a-WA"></a>有得初果至四果者，<a id="a-WB"></a>有发无上菩提心者，<a id="a-WC"></a>莫不欢喜，<a id="a-WD"></a>顶戴奉行。</p>
  <p data-pb></p>
  <h2 id="aWE">姻缘贫人夫妇氎施得现报品第二十一</h2>
  <p id="aWF">尔时，<a id="a-WG"></a>世尊在舍卫国祇树给孤独园祇洹精舍，<a id="a-WH"></a>与大比丘众，<a id="a-WI"></a>围绕说法。</p>
  <p id="aWJ">尔时国中，<a id="a-WK"></a>有一长者，<a id="a-WL"></a>其妇怀妊，<a id="a-WM"></a>月满生女，<a id="a-WN"></a>端正殊妙，<a id="a-WO"></a>容貌少双。<a id="a-WP"></a>其初生时，<a id="a-WQ"></a>细软白氎，<a id="a-WR"></a>裹身而生。<a id="a-WS"></a>父母怪之，<a id="a-WT"></a>召师占相，<a id="a-WU"></a>师曰甚吉，<a id="a-WV"></a>有大福德，<a id="a-WW"></a>因为作字，<a id="a-WX"></a>名曰叔离(此言白也)。<a id="a-WY"></a>叔离长大，<a id="a-WZ"></a>氎随身大，<a id="a-Wa"></a>此女瑰玮，<a id="a-Wb"></a>国内远近，<a id="a-Wc"></a>竞来娉求。<a id="a-Wd"></a>父母念言，<a id="a-We"></a>女年已大，<a id="a-Wf"></a>宜当嫁处，<a id="a-Wg"></a>即使工师为作璎珞。<a id="a-Wh"></a>叔离问父：<a id="a-Wi"></a>锻是金银，<a id="a-Wj"></a>用作何等？<a id="a-Wk"></a>父告之言：<a id="a-Wl"></a>汝年已大，<a id="a-Wm"></a>欲嫁处汝，<a id="a-Wn"></a>故作环玔。<a id="a-Wo"></a>女白父母言：<a id="a-Wp"></a>我欲出家，<a id="a-Wq"></a>不乐嫁去。<a id="a-Wr"></a>父母爱念，<a id="a-Ws"></a>不违其志，<a id="a-Wt"></a>寻为出氎，<a id="a-Wu"></a>欲作五衣。<a id="a-Wv"></a>女见复问：<a id="a-Ww"></a>欲作何等？<a id="a-Wx"></a>告言：<a id="a-Wy"></a>为汝作衣。<a id="a-Wz"></a>白父母言：<a id="a-X0"></a>我此所著，<a id="a-X1"></a>悉已具足，<a id="a-X2"></a>更不须作，<a id="a-X3"></a>唯愿听我，<a id="a-X4"></a>时往佛所。<a id="a-X5"></a>父母即将，<a id="a-X6"></a>往诣佛所，<a id="a-X7"></a>头面作礼，<a id="a-X8"></a>求索出家。<a id="a-X9"></a>佛言善来，<a id="a-XA"></a>头发自堕，<a id="a-XB"></a>所著白氎，<a id="a-XC"></a>寻成五衣，<a id="a-XD"></a>付大爱道，<a id="a-XE"></a>为比丘尼，<a id="a-XF"></a>精进不久，<a id="a-XG"></a>成阿罗汉道。</p>
  <p id="aXH">阿难白佛言：<a id="a-XI"></a>叔离比丘尼，<a id="a-XJ"></a>本种何功德，<a id="a-XK"></a>生长者家，<a id="a-XL"></a>生与氎俱，<a id="a-XM"></a>出家不久，<a id="a-XN"></a>得阿罗汉道。<a id="a-XO"></a>佛告阿难：<a id="a-XP"></a>谛听善思，<a id="a-XQ"></a>吾今说之。<a id="a-XR"></a>阿难言：<a id="a-XS"></a>唯然。</p>
  <p id="aXT">佛言：<a id="a-XU"></a>过去久远，<a id="a-XV"></a>有佛出世，<a id="a-XW"></a>名毗婆尸，<a id="a-XX"></a>与诸弟子，<a id="a-XY"></a>广度一切。<a id="a-XZ"></a>时王臣民，<a id="a-Xa"></a>多设供养，<a id="a-Xb"></a>作般遮于瑟。<a id="a-Xc"></a>有一比丘，<a id="a-Xd"></a>恒行劝化，<a id="a-Xe"></a>令诣佛所，<a id="a-Xf"></a>听法布施。<a id="a-Xg"></a>时有女人，<a id="a-Xh"></a>名檀腻伽，<a id="a-Xi"></a>极为贫穷，<a id="a-Xj"></a>夫妇二人，<a id="a-Xk"></a>共有一氎，<a id="a-Xl"></a>若夫出行，<a id="a-Xm"></a>则被而往，<a id="a-Xn"></a>妇便裸住坐于草敷，<a id="a-Xo"></a>若妇被氎出外求索，<a id="a-Xp"></a>夫则裸坐草蓐。<a id="a-Xq"></a>劝化比丘，<a id="a-Xr"></a>次至其家，<a id="a-Xs"></a>见是女人，<a id="a-Xt"></a>因劝之言，<a id="a-Xu"></a>佛世难值，<a id="a-Xv"></a>经法难闻，<a id="a-Xw"></a>人身难得，<a id="a-Xx"></a>汝当听法，<a id="a-Xy"></a>汝当布施，<a id="a-Xz"></a>广说悭贪布施之报。</p>
  <p id="aY0">女人白言：<a id="a-Y1"></a>大德，<a id="a-Y2"></a>小住。<a id="a-Y3"></a>还入舍中，<a id="a-Y4"></a>语其夫言：<a id="a-Y5"></a>外有沙门，<a id="a-Y6"></a>劝我见佛听法布施，<a id="a-Y7"></a>我等先世，<a id="a-Y8"></a>不布施故，<a id="a-Y9"></a>致此贫穷，<a id="a-YA"></a>今当以何为后世资。<a id="a-YB"></a>夫答之言：<a id="a-YC"></a>我家穷困如是，<a id="a-YD"></a>虽可有心，<a id="a-YE"></a>当以何施？<a id="a-YF"></a>妇言：<a id="a-YG"></a>前世不施，<a id="a-YH"></a>今致是困，<a id="a-YI"></a>今复不种，<a id="a-YJ"></a>后欲何趣，<a id="a-YK"></a>汝但听我，<a id="a-YL"></a>我决欲施。<a id="a-YM"></a>夫心自念：<a id="a-YN"></a>此妇或能少有私产，<a id="a-YO"></a>我当听之，<a id="a-YP"></a>即可之言，<a id="a-YQ"></a>欲施便施。<a id="a-YR"></a>寻曰：<a id="a-YS"></a>我意欲以此氎布施。<a id="a-YT"></a>夫言：<a id="a-YU"></a>我之与汝共此一氎，<a id="a-YV"></a>出入求索，<a id="a-YW"></a>以自存活，<a id="a-YX"></a>今若用施，<a id="a-YY"></a>俱当守死，<a id="a-YZ"></a>欲作何计。<a id="a-Ya"></a>妇言：<a id="a-Yb"></a>人生有死，<a id="a-Yc"></a>不施与施，<a id="a-Yd"></a>会归当死，<a id="a-Ye"></a>宁施而死，<a id="a-Yf"></a>后世有望，<a id="a-Yg"></a>不施而死，<a id="a-Yh"></a>后遂当剧。<a id="a-Yi"></a>夫欢喜言：<a id="a-Yj"></a>分死用施。<a id="a-Yk"></a>妇即还出，<a id="a-Yl"></a>白比丘言：<a id="a-Ym"></a>大德可上屋上，<a id="a-Yn"></a>我当布施。<a id="a-Yo"></a>比丘答言：<a id="a-Yp"></a>若欲施者，<a id="a-Yq"></a>汝当面施，<a id="a-Yr"></a>为汝咒愿。<a id="a-Ys"></a>叔离白言：<a id="a-Yt"></a>唯此被氎，<a id="a-Yu"></a>内无异衣，<a id="a-Yv"></a>女形秽恶，<a id="a-Yw"></a>不宜此脱。<a id="a-Yx"></a>即还入内，<a id="a-Yy"></a>遥于向下，<a id="a-Yz"></a>脱身上氎，<a id="a-Z0"></a>授与比丘。<a id="a-Z1"></a>比丘咒愿，<a id="a-Z2"></a>持至佛所。</p>
  <p id="aZ3">佛言：<a id="a-Z4"></a>比丘，<a id="a-Z5"></a>持此氎来。<a id="a-Z6"></a>比丘授佛，<a id="a-Z7"></a>佛自手受。<a id="a-Z8"></a>此氎垢污，<a id="a-Z9"></a>时王会众，<a id="a-ZA"></a>微心嫌佛受此垢氎。<a id="a-ZB"></a>佛知众心，<a id="a-ZC"></a>而告之言：<a id="a-ZD"></a>我观此会清净大施，<a id="a-ZE"></a>无过于此以氎施者。<a id="a-ZF"></a>大众闻已，<a id="a-ZG"></a>莫不悚然。<a id="a-ZH"></a>夫人欢喜，<a id="a-ZI"></a>即脱己身所著严饰璎珞宝衣，<a id="a-ZJ"></a>送与其妇檀腻伽。<a id="a-ZK"></a>王亦欣悦，<a id="a-ZL"></a>脱身衣服，<a id="a-ZM"></a>送与其夫，<a id="a-ZN"></a>命令诣会。<a id="a-ZO"></a>毗婆尸佛，<a id="a-ZP"></a>广为大众，<a id="a-ZQ"></a>说微妙法。<a id="a-ZR"></a>时会大众，<a id="a-ZS"></a>得度者众。</p>
  <p id="aZT">佛告阿难：<a id="a-ZU"></a>欲知尔时贫穷女人檀腻伽者，<a id="a-ZV"></a>今叔离比丘尼是，<a id="a-ZW"></a>由于尔时以清净心氎布施故，<a id="a-ZX"></a>九十一劫所生之处，<a id="a-ZY"></a>常与氎生，<a id="a-ZZ"></a>无所乏少，<a id="a-Za"></a>随意悉得，<a id="a-Zb"></a>缘于彼佛，<a id="a-Zc"></a>闻深妙法，<a id="a-Zd"></a>愿解脱故，<a id="a-Ze"></a>今得遇我，<a id="a-Zf"></a>成阿罗汉，<a id="a-Zg"></a>是故汝等，<a id="a-Zh"></a>应勤精进闻法布施。</p>
  <p id="aZi">佛说是时，<a id="a-Zj"></a>得道者众，<a id="a-Zk"></a>莫不欢喜，<a id="a-Zl"></a>顶戴奉行。</p>
  <p data-pb></p>
  <h2 id="aZm">迦旃延教老母卖贫缘品第二十二</h2>
  <p id="aZn">尔时，<a id="a-Zo"></a>尊者大迦旃延在阿槃提国。<a id="a-Zp"></a>时彼国中，<a id="a-Zq"></a>有一长者，<a id="a-Zr"></a>多财饶宝，<a id="a-Zs"></a>悭贪暴恶，<a id="a-Zt"></a>无有慈心。<a id="a-Zu"></a>时有一婢，<a id="a-Zv"></a>晨夜走使，<a id="a-Zw"></a>不得宁处，<a id="a-Zx"></a>小有违失，<a id="a-Zy"></a>便受鞭捶，<a id="a-Zz"></a>衣不蔽形，<a id="a-a0"></a>食不充口，<a id="a-a1"></a>年老困悴，<a id="a-a2"></a>思死不得。<a id="a-a3"></a>时适持瓶，<a id="a-a4"></a>诣河取水，<a id="a-a5"></a>思惟是苦，<a id="a-a6"></a>举声大哭。</p>
  <p id="aa7">时迦旃延，<a id="a-a8"></a>来至其所，<a id="a-a9"></a>问言：<a id="a-aA"></a>老母，<a id="a-aB"></a>何以悲泣懊恼乃尔？<a id="a-aC"></a>白言：<a id="a-aD"></a>尊者，<a id="a-aE"></a>我既年老，<a id="a-aF"></a>恒执苦役，<a id="a-aG"></a>加复贫穷，<a id="a-aH"></a>衣食不充，<a id="a-aI"></a>思死不得，<a id="a-aJ"></a>以故哭耳。<a id="a-aK"></a>迦旃延言：<a id="a-aL"></a>汝若贫者，<a id="a-aM"></a>何不卖贫？<a id="a-aN"></a>母言：<a id="a-aO"></a>贫那得卖，<a id="a-aP"></a>谁当买贫？<a id="a-aQ"></a>迦旃延言：<a id="a-aR"></a>贫实可卖。<a id="a-aS"></a>如是至三。<a id="a-aT"></a>女人白言：<a id="a-aU"></a>苟贫可卖，<a id="a-aV"></a>我宜问方。<a id="a-aW"></a>即言大德，<a id="a-aX"></a>贫云何卖？<a id="a-aY"></a>迦旃延言：<a id="a-aZ"></a>审欲卖者，<a id="a-aa"></a>一随我语。<a id="a-ab"></a>答言：<a id="a-ac"></a>唯诺。<a id="a-ad"></a>告言：<a id="a-ae"></a>汝先洗浴。<a id="a-af"></a>洗已告言：<a id="a-ag"></a>汝当布施。<a id="a-ah"></a>白言：<a id="a-ai"></a>尊者，<a id="a-aj"></a>我极贫困，<a id="a-ak"></a>如今我身，<a id="a-al"></a>无手许完纳，<a id="a-am"></a>虽有此瓶，<a id="a-an"></a>是大家许，<a id="a-ao"></a>当以何施？<a id="a-ap"></a>即授钵与，<a id="a-aq"></a>汝持此钵，<a id="a-ar"></a>取少净水。<a id="a-as"></a>如教取来，<a id="a-at"></a>奉迦旃延。<a id="a-au"></a>迦旃延受，<a id="a-av"></a>寻为咒愿。<a id="a-aw"></a>次教受斋，<a id="a-ax"></a>后教念佛种种功德。<a id="a-ay"></a>即问：<a id="a-az"></a>汝有住止处不？<a id="a-b0"></a>答言：<a id="a-b1"></a>无也，<a id="a-b2"></a>若其磨时，<a id="a-b3"></a>即磨下卧，<a id="a-b4"></a>舂炊作使，<a id="a-b5"></a>即卧是中，<a id="a-b6"></a>或时无作，<a id="a-b7"></a>止宿粪堆。<a id="a-b8"></a>迦旃延言：<a id="a-b9"></a>汝好持心，<a id="a-bA"></a>恭谨走使，<a id="a-bB"></a>莫生嫌恨，<a id="a-bC"></a>自伺大家一切卧竟，<a id="a-bD"></a>密开其户，<a id="a-bE"></a>于户曲内，<a id="a-bF"></a>敷净草坐，<a id="a-bG"></a>思惟观佛，<a id="a-bH"></a>莫生恶念。<a id="a-bI"></a>尔时老母，<a id="a-bJ"></a>奉教而归，<a id="a-bK"></a>如敕施行，<a id="a-bL"></a>于后夜中，<a id="a-bM"></a>即便命终，<a id="a-bN"></a>生忉利天。<a id="a-bO"></a>大家早起，<a id="a-bP"></a>见婢命终，<a id="a-bQ"></a>恚而言曰：<a id="a-bR"></a>此婢恒常不听入舍，<a id="a-bS"></a>今暮何故，<a id="a-bT"></a>乃于此死。<a id="a-bU"></a>即便使人，<a id="a-bV"></a>草索系脚，<a id="a-bW"></a>拽置寒林中。</p>
  <p id="abX">时彼天中，<a id="a-bY"></a>有一天子，<a id="a-bZ"></a>有五百天子以为眷属，<a id="a-ba"></a>宫殿严丽。<a id="a-bb"></a>尔时天子，<a id="a-bc"></a>福尽命终，<a id="a-bd"></a>此老母人，<a id="a-be"></a>即代其处。<a id="a-bf"></a>生天之法，<a id="a-bg"></a>其利根者，<a id="a-bh"></a>自知来缘，<a id="a-bi"></a>钝根生者，<a id="a-bj"></a>但知受乐。<a id="a-bk"></a>尔时此女，<a id="a-bl"></a>既生天中，<a id="a-bm"></a>与五百天子，<a id="a-bn"></a>娱乐受乐，<a id="a-bo"></a>不知生缘。</p>
  <p id="abp">时舍利弗，<a id="a-bq"></a>在忉利天，<a id="a-br"></a>知此天子生天因缘。<a id="a-bs"></a>问言：<a id="a-bt"></a>天子，<a id="a-bu"></a>汝因何福生此天中。<a id="a-bv"></a>答言：<a id="a-bw"></a>不知。<a id="a-bx"></a>时舍利弗借其道眼，<a id="a-by"></a>观见故身生天因缘，<a id="a-bz"></a>由迦旃延。<a id="a-c0"></a>即将五百天子，<a id="a-c1"></a>来至寒林，<a id="a-c2"></a>散花烧香，<a id="a-c3"></a>供养死尸，<a id="a-c4"></a>诸天光明，<a id="a-c5"></a>照曜村林。<a id="a-c6"></a>大家见变，<a id="a-c7"></a>怪其所由，<a id="a-c8"></a>告令远近，<a id="a-c9"></a>诣林观看。<a id="a-cA"></a>见诸天子供养此尸，<a id="a-cB"></a>即问天曰：<a id="a-cC"></a>此婢丑秽，<a id="a-cD"></a>生存之时，<a id="a-cE"></a>人犹恶见，<a id="a-cF"></a>况今已死，<a id="a-cG"></a>何故诸天，<a id="a-cH"></a>而加供养？<a id="a-cI"></a>彼时天子，<a id="a-cJ"></a>具说本末生天因缘，<a id="a-cK"></a>即皆回诣迦旃延所。<a id="a-cL"></a>时迦旃延，<a id="a-cM"></a>为诸天人，<a id="a-cN"></a>广说妙法，<a id="a-cO"></a>所谓施论、<a id="a-cP"></a>戒论、<a id="a-cQ"></a>生天之论，<a id="a-cR"></a>欲不净法，<a id="a-cS"></a>出离为乐。<a id="a-cT"></a>尔时彼天及五百天子，<a id="a-cU"></a>远尘离垢，<a id="a-cV"></a>得法眼净，<a id="a-cW"></a>飞还天宫。</p>
  <p id="acX">时诸会众，<a id="a-cY"></a>闻此法已，<a id="a-cZ"></a>各获道迹，<a id="a-ca"></a>乃至四果，<a id="a-cb"></a>莫不欢喜，<a id="a-cc"></a>顶戴奉行，<a id="a-cd"></a>敬礼而去。</p>
  <p id="ace"></p>
 </body>
</html>