<!doctype html>
<html id="z3IBWHP1F8" data-ver="2283">
 <head>
  <meta charset="utf-8">
  <meta author="慧觉">
  <meta library="龙藏">
  <meta catalog="西土圣贤撰集">
  <meta period="元魏">
 </head>
 <body>
  <h1 id="a1">贤愚因缘经卷第十三</h1>
  <h2 id="a2">五百雁闻佛法生天品第六十</h2>
  <p id="a3">如是我闻：<a id="a-4"></a>一时，<a id="a-5"></a>佛在波罗奈国。<a id="a-6"></a>尔时，<a id="a-7"></a>世尊于林泽中，<a id="a-8"></a>为天人四辈之类，<a id="a-9"></a>演说妙法。<a id="a-A"></a>时虚空中，<a id="a-B"></a>有五百群雁，<a id="a-C"></a>闻佛音声，<a id="a-D"></a>深心爱乐，<a id="a-E"></a>盘桓回翔，<a id="a-F"></a>寻欲来下至世尊所。<a id="a-G"></a>时有猎师，<a id="a-H"></a>张施罗网，<a id="a-I"></a>五百群雁，<a id="a-J"></a>堕彼网中，<a id="a-K"></a>为猎师所杀，<a id="a-L"></a>生忉利天，<a id="a-M"></a>父母膝上，<a id="a-N"></a>忽然生长，<a id="a-O"></a>如八岁儿，<a id="a-P"></a>身体端严，<a id="a-Q"></a>颜貌无比，<a id="a-R"></a>光相明净，<a id="a-S"></a>喻若金山。<a id="a-T"></a>便自念言：<a id="a-U"></a>我以何因，<a id="a-V"></a>生此天中？<a id="a-W"></a>天人心聪神解，<a id="a-X"></a>即识宿命，<a id="a-Y"></a>缘爱法声，<a id="a-Z"></a>果报生天，<a id="a-a"></a>当报其恩。<a id="a-b"></a>即共同时，<a id="a-c"></a>持天花香，<a id="a-d"></a>下阎浮提波罗捺国，<a id="a-e"></a>至世尊所，<a id="a-f"></a>天光明曜，<a id="a-g"></a>犹宝树林，<a id="a-h"></a>一时曲躬，<a id="a-i"></a>礼世尊足，<a id="a-j"></a>合掌白言：<a id="a-k"></a>我蒙世尊说法音声，<a id="a-l"></a>生在妙处，<a id="a-m"></a>愿重矜愍，<a id="a-n"></a>开示道要。<a id="a-o"></a>尔时，<a id="a-p"></a>世尊便为演说四谛妙法。<a id="a-q"></a>天人开悟，<a id="a-r"></a>得须陀洹果，<a id="a-s"></a>即还天上，<a id="a-t"></a>不堕三塗，<a id="a-u"></a>随缘七生，<a id="a-v"></a>得尽诸漏。</p>
  <p id="aw">尔时，<a id="a-x"></a>阿难白世尊言：<a id="a-y"></a>昨夜有天光明照曜，<a id="a-z"></a>礼敬世尊，<a id="a-10"></a>不知其缘，<a id="a-11"></a>愿见告示。<a id="a-12"></a>佛告阿难：<a id="a-13"></a>善思念之，<a id="a-14"></a>当为汝说。<a id="a-15"></a>世尊昨日，<a id="a-16"></a>在林泽中，<a id="a-17"></a>为天世人四辈之众，<a id="a-18"></a>敷演妙法，<a id="a-19"></a>有五百群雁，<a id="a-1A"></a>爱敬法声，<a id="a-1B"></a>心悦欣庆，<a id="a-1C"></a>即共飞来，<a id="a-1D"></a>欲至我所，<a id="a-1E"></a>堕猎师网中，<a id="a-1F"></a>于时猎师，<a id="a-1G"></a>即取杀之，<a id="a-1H"></a>因此善心，<a id="a-1I"></a>生忉利天，<a id="a-1J"></a>自识宿命，<a id="a-1K"></a>故来报恩。</p>
  <p id="a1L">尔时，<a id="a-1M"></a>阿难闻佛所说，<a id="a-1N"></a>欢喜踊跃，<a id="a-1O"></a>叹未曾有，<a id="a-1P"></a>而作是言：<a id="a-1Q"></a>如来出世，<a id="a-1R"></a>实为奇妙，<a id="a-1S"></a>陶演法雨，<a id="a-1T"></a>莫不蒙润，<a id="a-1U"></a>乃至禽鸟，<a id="a-1V"></a>犹闻法声，<a id="a-1W"></a>获福乃尔，<a id="a-1X"></a>岂况于人信心受持，<a id="a-1Y"></a>计其果报，<a id="a-1Z"></a>过踰于彼，<a id="a-1a"></a>百千万倍，<a id="a-1b"></a>不可为比。<a id="a-1c"></a>佛告阿难：<a id="a-1d"></a>善哉善哉，<a id="a-1e"></a>如汝所说，<a id="a-1f"></a>如来出世，<a id="a-1g"></a>多所润益，<a id="a-1h"></a>普雨甘露，<a id="a-1i"></a>浸润群生，<a id="a-1j"></a>以是之故，<a id="a-1k"></a>当共一心信敬佛法。</p>
  <p id="a1l">尔时，<a id="a-1m"></a>阿难及诸众会，<a id="a-1n"></a>闻佛所说，<a id="a-1o"></a>欢喜奉行。</p>
  <p data-pb></p>
  <h2 id="a1p">坚誓师子缘品第六十一</h2>
  <p id="a1q">如是我闻：<a id="a-1r"></a>一时，<a id="a-1s"></a>佛在王舍城耆阇崛山中。<a id="a-1t"></a>尔时提婆达多，<a id="a-1u"></a>恒怀恶心，<a id="a-1v"></a>向于世尊，<a id="a-1w"></a>欲害如来，<a id="a-1x"></a>自称为佛，<a id="a-1y"></a>教阿阇世，<a id="a-1z"></a>害父为王，<a id="a-20"></a>新佛新王，<a id="a-21"></a>治理天下，<a id="a-22"></a>不亦快乎。<a id="a-23"></a>王子信用，<a id="a-24"></a>便杀其父，<a id="a-25"></a>自立为王。<a id="a-26"></a>是时世人，<a id="a-27"></a>咸怀恶心，<a id="a-28"></a>于诸比丘，<a id="a-29"></a>恶不欲见。<a id="a-2A"></a>时诸比丘，<a id="a-2B"></a>入城乞食，<a id="a-2C"></a>人民忿恚，<a id="a-2D"></a>咸不与语，<a id="a-2E"></a>空钵而出，<a id="a-2F"></a>还到山中，<a id="a-2G"></a>白世尊言：<a id="a-2H"></a>提婆达多，<a id="a-2I"></a>作不善事，<a id="a-2J"></a>使诸四辈，<a id="a-2K"></a>各兴恶心，<a id="a-2L"></a>向于沙门。</p>
  <p id="a2M">尔时世尊告阿难言：<a id="a-2N"></a>若有众生，<a id="a-2O"></a>起于恶心，<a id="a-2P"></a>向诸沙门，<a id="a-2Q"></a>著染衣人，<a id="a-2R"></a>当知是人，<a id="a-2S"></a>则便恶心，<a id="a-2T"></a>向于过去诸佛、<a id="a-2U"></a>辟支佛、<a id="a-2V"></a>阿罗汉，<a id="a-2W"></a>向于未来诸佛、<a id="a-2X"></a>辟支佛、<a id="a-2Y"></a>阿罗汉，<a id="a-2Z"></a>现在诸佛、<a id="a-2a"></a>辟支佛、<a id="a-2b"></a>阿罗汉，<a id="a-2c"></a>以发恶心向于三世诸贤圣故，<a id="a-2d"></a>便获无量罪业果报。<a id="a-2e"></a>所以者何？<a id="a-2f"></a>染色之服，<a id="a-2g"></a>皆是三世贤圣标式。<a id="a-2h"></a>其有众生，<a id="a-2i"></a>剃除须发，<a id="a-2j"></a>著染衣者，<a id="a-2k"></a>当知是人，<a id="a-2l"></a>不久当得解脱一切诸苦，<a id="a-2m"></a>获无漏智，<a id="a-2n"></a>为诸众生，<a id="a-2o"></a>作大救护。<a id="a-2p"></a>若有众生，<a id="a-2q"></a>能发信心，<a id="a-2r"></a>向于出家著染衣人，<a id="a-2s"></a>获福难量。</p>
  <p id="a2t">佛告阿难：<a id="a-2u"></a>我由往昔，<a id="a-2v"></a>于诸出家著染衣人，<a id="a-2w"></a>深生信心，<a id="a-2x"></a>敬戴之故，<a id="a-2y"></a>致得成佛。<a id="a-2z"></a>阿难白佛言：<a id="a-30"></a>世尊，<a id="a-31"></a>往昔深心，<a id="a-32"></a>敬染衣人，<a id="a-33"></a>其事云何，<a id="a-34"></a>愿乐欲闻。<a id="a-35"></a>佛告阿难：<a id="a-36"></a>善听当说！<a id="a-37"></a>唯然世尊，<a id="a-38"></a>愿乐欲闻。</p>
  <p id="a39">佛告阿难：<a id="a-3A"></a>古昔无量阿僧祇劫，<a id="a-3B"></a>此阎浮提，<a id="a-3C"></a>有大国王，<a id="a-3D"></a>名曰提毗，<a id="a-3E"></a>总领八万四千诸小国王。<a id="a-3F"></a>世无佛法，<a id="a-3G"></a>有辟支佛，<a id="a-3H"></a>在于山间林中，<a id="a-3I"></a>坐禅行道飞腾变化，<a id="a-3J"></a>福度众生。<a id="a-3K"></a>时诸野兽，<a id="a-3L"></a>咸来亲附。<a id="a-3M"></a>有一师子，<a id="a-3N"></a>名号[跳-兆+茶]迦罗毗(此言坚誓)，<a id="a-3O"></a>躯体金色，<a id="a-3P"></a>光相明显焕然明烈，<a id="a-3Q"></a>食果啖草，<a id="a-3R"></a>不害群生。<a id="a-3S"></a>是时猎师，<a id="a-3T"></a>剃头著袈裟，<a id="a-3U"></a>内佩弓箭，<a id="a-3V"></a>行于泽中，<a id="a-3W"></a>见有师子，<a id="a-3X"></a>甚怀欢喜，<a id="a-3Y"></a>而心念言：<a id="a-3Z"></a>我今大利，<a id="a-3a"></a>得见此兽，<a id="a-3b"></a>可杀取皮，<a id="a-3c"></a>以用上王，<a id="a-3d"></a>足得脱贫。<a id="a-3e"></a>是时师子，<a id="a-3f"></a>适值睡眠。<a id="a-3g"></a>猎师便以毒箭射之。<a id="a-3h"></a>师子惊觉，<a id="a-3i"></a>即欲驰害，<a id="a-3j"></a>见著袈裟，<a id="a-3k"></a>便自念言：<a id="a-3l"></a>如此之人，<a id="a-3m"></a>在世不久，<a id="a-3n"></a>必得解脱，<a id="a-3o"></a>离诸苦厄，<a id="a-3p"></a>所以者何，<a id="a-3q"></a>此染衣者，<a id="a-3r"></a>过去未来现在三世圣人标相，<a id="a-3s"></a>我若害之，<a id="a-3t"></a>则为恶心趣向三世诸贤圣人。<a id="a-3u"></a>如是思惟，<a id="a-3v"></a>害意还息。<a id="a-3w"></a>箭毒病两行，<a id="a-3x"></a>命在不久，<a id="a-3y"></a>便说偈言：</p>
  <p id="a3z">耶罗罗　　婆奢沙　　娑呵</p>
  <p id="a40">说此语时，<a id="a-41"></a>天地大动，<a id="a-42"></a>无云而雨，<a id="a-43"></a>诸天骇惕，<a id="a-44"></a>即以天眼，<a id="a-45"></a>下观世间，<a id="a-46"></a>见于猎师杀菩萨师子，<a id="a-47"></a>于虚空中，<a id="a-48"></a>雨诸天花，<a id="a-49"></a>供养其尸。<a id="a-4A"></a>是时猎师，<a id="a-4B"></a>剥师子皮，<a id="a-4C"></a>持至于家，<a id="a-4D"></a>以奉国王提毗，<a id="a-4E"></a>求索赏募。<a id="a-4F"></a>时王念言：<a id="a-4G"></a>经书有云，<a id="a-4H"></a>若有畜兽身金色相，<a id="a-4I"></a>必是菩萨大士之人，<a id="a-4J"></a>我今云何资赏此人，<a id="a-4K"></a>若与赏者，<a id="a-4L"></a>便为共此杀害无异。<a id="a-4M"></a>是时猎师，<a id="a-4N"></a>素穷求哀。<a id="a-4O"></a>国王矜愍，<a id="a-4P"></a>与少财物，<a id="a-4Q"></a>问猎师言：<a id="a-4R"></a>师子死时，<a id="a-4S"></a>有何瑞应？<a id="a-4T"></a>答言：<a id="a-4U"></a>口说八字，<a id="a-4V"></a>天地普动，<a id="a-4W"></a>无云而雨，<a id="a-4X"></a>天降诸花。<a id="a-4Y"></a>尔时国王，<a id="a-4Z"></a>闻是语已，<a id="a-4a"></a>悲喜交集，<a id="a-4b"></a>信心益猛，<a id="a-4c"></a>即召诸臣耆旧智人，<a id="a-4d"></a>令解是义。<a id="a-4e"></a>时诸人众，<a id="a-4f"></a>都不能解。</p>
  <p id="a4g">空林泽中，<a id="a-4h"></a>有一仙人，<a id="a-4i"></a>字奢摩，<a id="a-4j"></a>字义俱闲，<a id="a-4k"></a>仙人聪明，<a id="a-4l"></a>哲达贯练，<a id="a-4m"></a>使还白王。<a id="a-4n"></a>王即请来，<a id="a-4o"></a>仙人于时，<a id="a-4p"></a>具为大王解说其义：<a id="a-4q"></a>耶罗罗，<a id="a-4r"></a>其义唯剃头著染衣，<a id="a-4s"></a>当于生死疾得解脱；<a id="a-4t"></a>婆奢沙，<a id="a-4u"></a>云剃头著染衣者，<a id="a-4v"></a>皆是贤圣之相，<a id="a-4w"></a>近于涅槃；<a id="a-4x"></a>娑呵，<a id="a-4y"></a>云剃头著染衣者，<a id="a-4z"></a>当为一切诸天世人所见敬仰。</p>
  <p id="a50">于时仙人，<a id="a-51"></a>解是语已。<a id="a-52"></a>提毗欢喜，<a id="a-53"></a>即召八万四千小王，<a id="a-54"></a>悉集一处，<a id="a-55"></a>作七宝高车，<a id="a-56"></a>张师子皮，<a id="a-57"></a>表示一切，<a id="a-58"></a>悉共敬戴，<a id="a-59"></a>烧香散花，<a id="a-5A"></a>而以供养，<a id="a-5B"></a>极尽忠心。<a id="a-5C"></a>后复打金作棺，<a id="a-5D"></a>盛师子皮，<a id="a-5E"></a>以用起塔。<a id="a-5F"></a>尔时人民，<a id="a-5G"></a>缘是善心，<a id="a-5H"></a>寿终之后，<a id="a-5I"></a>皆得生天。</p>
  <p id="a5J">佛告阿难及四部众：<a id="a-5K"></a>尔时师子，<a id="a-5L"></a>由发善心向染衣人，<a id="a-5M"></a>十亿万劫，<a id="a-5N"></a>作转轮圣王，<a id="a-5O"></a>给足众生，<a id="a-5P"></a>广植福业，<a id="a-5Q"></a>致得成佛。<a id="a-5R"></a>尔时号[跳-兆+茶]迦毗罗者，<a id="a-5S"></a>岂异人乎，<a id="a-5T"></a>今我身是也；<a id="a-5U"></a>时国王提毗，<a id="a-5V"></a>缘供养师子皮故，<a id="a-5W"></a>十万亿劫，<a id="a-5X"></a>天上人中，<a id="a-5Y"></a>尊贵第一，<a id="a-5Z"></a>修诸善本，<a id="a-5a"></a>今弥勒菩萨是；<a id="a-5b"></a>时仙人者，<a id="a-5c"></a>今舍利弗是；<a id="a-5d"></a>时猎师者，<a id="a-5e"></a>今提婆达多是。</p>
  <p id="a5f">尔时四众，<a id="a-5g"></a>从佛闻说过去因缘，<a id="a-5h"></a>心怀欢喜，<a id="a-5i"></a>深自惋悼悲叹而言：<a id="a-5j"></a>我等愚痴，<a id="a-5k"></a>不识明哲，<a id="a-5l"></a>生起恶心，<a id="a-5m"></a>唯愿如来，<a id="a-5n"></a>怜愍愚痴，<a id="a-5o"></a>听悔前罪。<a id="a-5p"></a>世尊弘慈，<a id="a-5q"></a>因为说法四谛微妙，<a id="a-5r"></a>随其宿缘，<a id="a-5s"></a>皆获诸果，<a id="a-5t"></a>有得须陀洹、<a id="a-5u"></a>斯陀含、<a id="a-5v"></a>阿那含、<a id="a-5w"></a>阿罗汉果者，<a id="a-5x"></a>有发无上正真道意者。<a id="a-5y"></a>是时阿难四部之众，<a id="a-5z"></a>闻佛所说，<a id="a-60"></a>欢喜奉行。</p>
  <p data-pb></p>
  <h2 id="a61">梵志施佛纳衣得受记缘品第六十二</h2>
  <p id="a62">如是我闻：<a id="a-63"></a>一时，<a id="a-64"></a>佛在舍卫国祇树给孤独园。<a id="a-65"></a>尔时，<a id="a-66"></a>世尊将侍者阿难，<a id="a-67"></a>入城分卫。<a id="a-68"></a>世尊身上所著之衣，<a id="a-69"></a>有少穿坏，<a id="a-6A"></a>将欲以化应度众生，<a id="a-6B"></a>乞食周讫，<a id="a-6C"></a>欲还所止。</p>
  <p id="a6D">有一婆罗门，<a id="a-6E"></a>来至佛所，<a id="a-6F"></a>为佛作礼，<a id="a-6G"></a>睹佛容颜光相殊特，<a id="a-6H"></a>见佛身衣有少破坏，<a id="a-6I"></a>心存惠施，<a id="a-6J"></a>割省家中，<a id="a-6K"></a>得少白氎，<a id="a-6L"></a>持用施佛：<a id="a-6M"></a>唯愿如来，<a id="a-6N"></a>当持此氎以用补衣。<a id="a-6O"></a>佛即受之。<a id="a-6P"></a>时婆罗门，<a id="a-6Q"></a>见佛受已，<a id="a-6R"></a>心情欢喜，<a id="a-6S"></a>倍加踊跃。<a id="a-6T"></a>佛哀此人，<a id="a-6U"></a>即与授决，<a id="a-6V"></a>于当来世二阿僧祇百劫之中，<a id="a-6W"></a>当得作佛，<a id="a-6X"></a>神通相好，<a id="a-6Y"></a>十号具足。<a id="a-6Z"></a>佛授记已，<a id="a-6a"></a>欢喜而去。</p>
  <p id="a6b">国中豪贤长者居士，<a id="a-6c"></a>咸兴此心：<a id="a-6d"></a>云何世尊，<a id="a-6e"></a>受彼少施，<a id="a-6f"></a>酬以大报？<a id="a-6g"></a>作是念已，<a id="a-6h"></a>各为如来，<a id="a-6i"></a>破损好氎，<a id="a-6j"></a>作种种衣，<a id="a-6k"></a>持用奉佛。<a id="a-6l"></a>阿难问佛：<a id="a-6m"></a>世尊先昔造何善行，<a id="a-6n"></a>能令一切奉施衣服，<a id="a-6o"></a>愿佛为说，<a id="a-6p"></a>令得开解。<a id="a-6q"></a>世尊告曰：<a id="a-6r"></a>谛听著心，<a id="a-6s"></a>当为汝说过去因缘。<a id="a-6t"></a>阿难曰：<a id="a-6u"></a>诺，<a id="a-6v"></a>我当善听。</p>
  <p id="a6w">佛告阿难：<a id="a-6x"></a>乃往过去无量无数阿僧祇劫，<a id="a-6y"></a>尔时有佛，<a id="a-6z"></a>名毗婆尸，<a id="a-70"></a>出现于世，<a id="a-71"></a>与其徒众九万人俱。<a id="a-72"></a>彼时有王，<a id="a-73"></a>名曰槃头。<a id="a-74"></a>有一大臣，<a id="a-75"></a>请佛及僧，<a id="a-76"></a>三月供养。<a id="a-77"></a>佛即许可。<a id="a-78"></a>既蒙可已，<a id="a-79"></a>还至其家，<a id="a-7A"></a>办具所须。<a id="a-7B"></a>时槃头王，<a id="a-7C"></a>亦欲供养佛及众僧，<a id="a-7D"></a>往至佛所，<a id="a-7E"></a>而白佛言：<a id="a-7F"></a>愿得如来及比丘僧三月供养。<a id="a-7G"></a>佛告槃头：<a id="a-7H"></a>吾先已受彼大臣请，<a id="a-7I"></a>大人之法，<a id="a-7J"></a>不宜中违。<a id="a-7K"></a>王即还宫，<a id="a-7L"></a>告其臣曰：<a id="a-7M"></a>佛处我国，<a id="a-7N"></a>吾欲供养，<a id="a-7O"></a>云卿已请，<a id="a-7P"></a>今可避我，<a id="a-7Q"></a>我供养讫，<a id="a-7R"></a>卿乃请之。<a id="a-7S"></a>臣答王言：<a id="a-7T"></a>若使大王保我身命，<a id="a-7U"></a>复保如来常住于此，<a id="a-7V"></a>复令国土常安无灾，<a id="a-7W"></a>若使能保此诸事者，<a id="a-7X"></a>我乃息意，<a id="a-7Y"></a>放王先请。<a id="a-7Z"></a>王自念言：<a id="a-7a"></a>斯事叵办。<a id="a-7b"></a>复更晓曰：<a id="a-7c"></a>卿请一日，<a id="a-7d"></a>我复一日。<a id="a-7e"></a>臣便可之，<a id="a-7f"></a>更互设会，<a id="a-7g"></a>各满所愿。<a id="a-7h"></a>尔时大臣，<a id="a-7i"></a>为彼如来，<a id="a-7j"></a>办具三衣，<a id="a-7k"></a>皆悉丰足，<a id="a-7l"></a>复为九万诸比丘众，<a id="a-7m"></a>作七条衣，<a id="a-7n"></a>人与一领。<a id="a-7o"></a>阿难当知，<a id="a-7p"></a>尔时大臣，<a id="a-7q"></a>以上衣服，<a id="a-7r"></a>施佛及僧供养之者，<a id="a-7s"></a>岂异人乎，<a id="a-7t"></a>则我身是，<a id="a-7u"></a>我乃世世，<a id="a-7v"></a>植福无厌，<a id="a-7w"></a>今悉自得，<a id="a-7x"></a>终不唐捐。</p>
  <p id="a7y">时阿难等，<a id="a-7z"></a>闻说是已，<a id="a-80"></a>欢喜勤修，<a id="a-81"></a>造诸福业，<a id="a-82"></a>心怀踊跃，<a id="a-83"></a>顶戴奉行。</p>
  <p data-pb></p>
  <h2 id="a84">佛始起慈心缘品第六十三</h2>
  <p id="a85">如是我闻：<a id="a-86"></a>一时，<a id="a-87"></a>佛在舍卫国祇树给孤独园。</p>
  <p id="a88">时诸比丘，<a id="a-89"></a>夏安居竟，<a id="a-8A"></a>往至佛所，<a id="a-8B"></a>礼敬问讯。<a id="a-8C"></a>佛以慈心，<a id="a-8D"></a>慰喻抚恤：<a id="a-8E"></a>汝等住彼，<a id="a-8F"></a>得无苦耶？<a id="a-8G"></a>慈心矜笃，<a id="a-8H"></a>极怀怜愍。<a id="a-8I"></a>阿难见之，<a id="a-8J"></a>而白佛言：<a id="a-8K"></a>世尊，<a id="a-8L"></a>慈愍垂矜特隆，<a id="a-8M"></a>不审世尊，<a id="a-8N"></a>发如是心，<a id="a-8O"></a>为远近耶。</p>
  <p id="a8P">佛告阿难：<a id="a-8Q"></a>若欲知之，<a id="a-8R"></a>当为汝说。<a id="a-8S"></a>过去久远，<a id="a-8T"></a>不可称计阿僧祇劫，<a id="a-8U"></a>有二罪人，<a id="a-8V"></a>共在地狱，<a id="a-8W"></a>狱卒驱之，<a id="a-8X"></a>使挽铁车，<a id="a-8Y"></a>剥取其皮，<a id="a-8Z"></a>用作车鞅，<a id="a-8a"></a>复以铁棒，<a id="a-8b"></a>打令奔走，<a id="a-8c"></a>东西驰骋，<a id="a-8d"></a>无有休息。<a id="a-8e"></a>时彼一人，<a id="a-8f"></a>筋力鲜薄，<a id="a-8g"></a>狱卒逼之，<a id="a-8h"></a>躃地便起，<a id="a-8i"></a>疲极困乏，<a id="a-8j"></a>绝死复苏。<a id="a-8k"></a>彼共对者，<a id="a-8l"></a>见其困苦，<a id="a-8m"></a>兴发慈心，<a id="a-8n"></a>怜愍此人，<a id="a-8o"></a>顾白狱卒：<a id="a-8p"></a>唯愿听我躬代是人，<a id="a-8q"></a>独挽此车。<a id="a-8r"></a>狱卒瞋恚，<a id="a-8s"></a>以棒打之，<a id="a-8t"></a>应时即死，<a id="a-8u"></a>生忉利天。<a id="a-8v"></a>阿难当知，<a id="a-8w"></a>尔时狱中慈心人者，<a id="a-8x"></a>我身是也，<a id="a-8y"></a>我乃尔时，<a id="a-8z"></a>于彼地狱受罪之时，<a id="a-90"></a>初发如是慈矜之心，<a id="a-91"></a>于一切人，<a id="a-92"></a>未曾退舍，<a id="a-93"></a>至于今日，<a id="a-94"></a>故乐修行慈愍一切。</p>
  <p id="a95">尔时，<a id="a-96"></a>阿难闻佛所说，<a id="a-97"></a>欢喜奉行。</p>
  <p data-pb></p>
  <h2 id="a98">顶生王缘品第六十四</h2>
  <p id="a99"></p>
  <p id="a9A">如是我闻：<a id="a-9B"></a>一时，<a id="a-9C"></a>佛在舍卫国祇树给孤独园，<a id="a-9D"></a>与大比丘众千二百五十人俱。</p>
  <p id="a9E">尔时，<a id="a-9F"></a>世尊见诸比丘，<a id="a-9G"></a>贪于饰好，<a id="a-9H"></a>著于名利，<a id="a-9I"></a>多畜盈长，<a id="a-9J"></a>积聚无厌。<a id="a-9K"></a>佛见此已，<a id="a-9L"></a>为诸比丘说贪利害：<a id="a-9M"></a>夫贪欲者，<a id="a-9N"></a>现损身命，<a id="a-9O"></a>终归三塗，<a id="a-9P"></a>受苦无量。<a id="a-9Q"></a>所以然者？<a id="a-9R"></a>吾自忆念过去世时，<a id="a-9S"></a>由于贪故，<a id="a-9T"></a>而便堕落，<a id="a-9U"></a>受诸苦恼。</p>
  <p id="a9V">尔时，<a id="a-9W"></a>阿难长跪叉手，<a id="a-9X"></a>前白佛言：<a id="a-9Y"></a>世尊，<a id="a-9Z"></a>过去由于贪故，<a id="a-9a"></a>而便堕落，<a id="a-9b"></a>其事云何？<a id="a-9c"></a>世尊告曰：<a id="a-9d"></a>乃往过去，<a id="a-9e"></a>无量无边不可思议阿僧祇劫，<a id="a-9f"></a>此阎浮提，<a id="a-9g"></a>有一大王，<a id="a-9h"></a>名瞿萨离，<a id="a-9i"></a>典斯天下八万四千小国，<a id="a-9j"></a>有二万夫人婇女，<a id="a-9k"></a>一万大臣。<a id="a-9l"></a>时王顶上欻生一胞，<a id="a-9m"></a>其形如茧，<a id="a-9n"></a>净洁清彻，<a id="a-9o"></a>亦不疼痛，<a id="a-9p"></a>后转转大，<a id="a-9q"></a>乃至如瓠。<a id="a-9r"></a>便擘看之，<a id="a-9s"></a>得一童子，<a id="a-9t"></a>甚为端正，<a id="a-9u"></a>头发绀青，<a id="a-9v"></a>身紫金色。<a id="a-9w"></a>即召相师，<a id="a-9x"></a>占相吉凶。<a id="a-9y"></a>相师占已，<a id="a-9z"></a>便答王言：<a id="a-A0"></a>此儿有德，<a id="a-A1"></a>雄姿奇特，<a id="a-A2"></a>必为圣王，<a id="a-A3"></a>统临四域。<a id="a-A4"></a>因为立字，<a id="a-A5"></a>名文陀竭(此言顶生)。<a id="a-A6"></a>年已长大，<a id="a-A7"></a>英德遂著。<a id="a-A8"></a>王以一国，<a id="a-A9"></a>别封给之。<a id="a-AA"></a>大王后时，<a id="a-AB"></a>被病困笃，<a id="a-AC"></a>诸小王辈，<a id="a-AD"></a>皆来瞻省。<a id="a-AE"></a>不能自免，<a id="a-AF"></a>遂便薨背。</p>
  <p id="aAG">诸附庸王共诣顶生，<a id="a-AH"></a>而咸启曰：<a id="a-AI"></a>大王已崩，<a id="a-AJ"></a>愿嗣国位。<a id="a-AK"></a>顶生答言：<a id="a-AL"></a>若吾有福应为王者，<a id="a-AM"></a>要令四天及尊帝释，<a id="a-AN"></a>来相迎授，<a id="a-AO"></a>尔乃登祚。<a id="a-AP"></a>立誓已竟，<a id="a-AQ"></a>四天即下，<a id="a-AR"></a>各捉宝瓶，<a id="a-AS"></a>盛满香汤，<a id="a-AT"></a>以灌其顶；<a id="a-AU"></a>时天帝释，<a id="a-AV"></a>复持宝冠，<a id="a-AW"></a>来为著之，<a id="a-AX"></a>然后称扬。</p>
  <p id="aAY">诸王复劝，<a id="a-AZ"></a>当诣大国王所治处。<a id="a-Aa"></a>顶生复言：<a id="a-Ab"></a>若我有福应为王者，<a id="a-Ac"></a>国当就我，<a id="a-Ad"></a>我不就国。<a id="a-Ae"></a>立誓适竟，<a id="a-Af"></a>大国之中所有宫殿，<a id="a-Ag"></a>园林浴池，<a id="a-Ah"></a>悉来就王，<a id="a-Ai"></a>金轮、<a id="a-Aj"></a>象马、<a id="a-Ak"></a>玉女、<a id="a-Al"></a>神珠、<a id="a-Am"></a>典藏、<a id="a-An"></a>典兵，<a id="a-Ao"></a>悉亦应集，<a id="a-Ap"></a>王四天下，<a id="a-Aq"></a>为转轮王。</p>
  <p id="aAr">循行国界，<a id="a-As"></a>见诸人民，<a id="a-At"></a>垦地耕种。<a id="a-Au"></a>王问臣吏：<a id="a-Av"></a>此诸群生，<a id="a-Aw"></a>欲作何等？<a id="a-Ax"></a>便答王言：<a id="a-Ay"></a>有形之类，<a id="a-Az"></a>由食得存，<a id="a-B0"></a>是以种谷，<a id="a-B1"></a>欲以济命。<a id="a-B2"></a>王立誓言：<a id="a-B3"></a>若我有福应为王者，<a id="a-B4"></a>当有自然，<a id="a-B5"></a>百味饮食，<a id="a-B6"></a>充饱一切，<a id="a-B7"></a>使无饥渴。<a id="a-B8"></a>作愿已竟，<a id="a-B9"></a>寻有饮食。</p>
  <p id="aBA">王更出游，<a id="a-BB"></a>见诸人民，<a id="a-BC"></a>纺绩经织。<a id="a-BD"></a>王复问言：<a id="a-BE"></a>作此用为？<a id="a-BF"></a>诸人对曰：<a id="a-BG"></a>食已自然，<a id="a-BH"></a>无以严身，<a id="a-BI"></a>是故纺织用作服饰。<a id="a-BJ"></a>王复立誓：<a id="a-BK"></a>若我有福应为王者，<a id="a-BL"></a>当有妙衣自然而出，<a id="a-BM"></a>赈给万民，<a id="a-BN"></a>使无穷乏。<a id="a-BO"></a>作愿已竟，<a id="a-BP"></a>应时诸树悉生种种异色妙服，<a id="a-BQ"></a>一切人民，<a id="a-BR"></a>求得无尽。</p>
  <p id="aBS">王更出游，<a id="a-BT"></a>见诸群黎，<a id="a-BU"></a>修治乐器。<a id="a-BV"></a>王因问之：<a id="a-BW"></a>作此何为？<a id="a-BX"></a>诸人报言：<a id="a-BY"></a>衣食既充，<a id="a-BZ"></a>乏于音乐，<a id="a-Ba"></a>所以治此，<a id="a-Bb"></a>欲用自娱。<a id="a-Bc"></a>王复立誓：<a id="a-Bd"></a>若我有福应为王者，<a id="a-Be"></a>众妙乐器，<a id="a-Bf"></a>当自然至。<a id="a-Bg"></a>作愿适竟，<a id="a-Bh"></a>应时诸树，<a id="a-Bi"></a>若干种种伎乐，<a id="a-Bj"></a>悬在其枝，<a id="a-Bk"></a>若有须者，<a id="a-Bl"></a>取而鼓之，<a id="a-Bm"></a>音声和畅，<a id="a-Bn"></a>其有闻者，<a id="a-Bo"></a>无不欢豫。</p>
  <p id="aBp">王德至重，<a id="a-Bq"></a>万善臻集，<a id="a-Br"></a>天雨七宝，<a id="a-Bs"></a>遍诸国界。<a id="a-Bt"></a>王问诸臣：<a id="a-Bu"></a>此谁之德？<a id="a-Bv"></a>诸臣对曰：<a id="a-Bw"></a>此是王德，<a id="a-Bx"></a>亦因民福。<a id="a-By"></a>王复立誓：<a id="a-Bz"></a>若是民福，<a id="a-C0"></a>宝当普雨，<a id="a-C1"></a>若独我德齐雨宫内。<a id="a-C2"></a>作愿适竟，<a id="a-C3"></a>余处悉断，<a id="a-C4"></a>唯雨宫里，<a id="a-C5"></a>七日七夜。<a id="a-C6"></a>其顶生王，<a id="a-C7"></a>于阎浮提，<a id="a-C8"></a>五欲自娱，<a id="a-C9"></a>经八万四千岁。</p>
  <p id="aCA">时有夜叉，<a id="a-CB"></a>踊出殿前，<a id="a-CC"></a>高声唱言：<a id="a-CD"></a>东方有国，<a id="a-CE"></a>名弗婆提，<a id="a-CF"></a>其中丰乐，<a id="a-CG"></a>快善无比，<a id="a-CH"></a>大王可往游观彼界。<a id="a-CI"></a>王即允可，<a id="a-CJ"></a>意欲巡行，<a id="a-CK"></a>金轮复转，<a id="a-CL"></a>蹑虚而进。<a id="a-CM"></a>群臣七宝，<a id="a-CN"></a>皆悉随从。<a id="a-CO"></a>既至彼土，<a id="a-CP"></a>诸小王等，<a id="a-CQ"></a>尽来朝贺。<a id="a-CR"></a>王于彼国，<a id="a-CS"></a>五欲自恣，<a id="a-CT"></a>经八亿岁。</p>
  <p id="aCU">夜叉复唱：<a id="a-CV"></a>西方有国，<a id="a-CW"></a>名瞿耶尼，<a id="a-CX"></a>亦复快乐，<a id="a-CY"></a>王可至彼。<a id="a-CZ"></a>王即允然，<a id="a-Ca"></a>往游其土，<a id="a-Cb"></a>食福受乐经十四亿岁。</p>
  <p id="aCc">夜叉复唱：<a id="a-Cd"></a>北方有国，<a id="a-Ce"></a>名郁单曰，<a id="a-Cf"></a>其土安丰，<a id="a-Cg"></a>人民炽盛，<a id="a-Ch"></a>王可到彼。<a id="a-Ci"></a>王即往诣，<a id="a-Cj"></a>留止其中，<a id="a-Ck"></a>上妙五欲，<a id="a-Cl"></a>极情恣意，<a id="a-Cm"></a>经十八亿岁。</p>
  <p id="aCn">夜叉复唱：<a id="a-Co"></a>有四天王处，<a id="a-Cp"></a>其乐难量，<a id="a-Cq"></a>王可游之。<a id="a-Cr"></a>王与群臣及四种兵，<a id="a-Cs"></a>乘虚而上，<a id="a-Ct"></a>四天遥见，<a id="a-Cu"></a>甚怀恐怖，<a id="a-Cv"></a>即合兵众，<a id="a-Cw"></a>出外拒之，<a id="a-Cx"></a>竟不奈何，<a id="a-Cy"></a>还归所止。<a id="a-Cz"></a>顶生于中，<a id="a-D0"></a>随游受乐，<a id="a-D1"></a>经数十亿岁。</p>
  <p id="aD2">意中复念，<a id="a-D3"></a>欲升忉利，<a id="a-D4"></a>即与群众，<a id="a-D5"></a>蹈虚登上。<a id="a-D6"></a>时有五百仙人，<a id="a-D7"></a>住在须弥山腹，<a id="a-D8"></a>王之象马屎尿下落，<a id="a-D9"></a>污仙人身。<a id="a-DA"></a>诸仙相问：<a id="a-DB"></a>何缘有此？<a id="a-DC"></a>中有智者，<a id="a-DD"></a>告众人言：<a id="a-DE"></a>吾闻顶生王，<a id="a-DF"></a>欲上三十三天，<a id="a-DG"></a>必是象马失此不净。<a id="a-DH"></a>仙人忿恨，<a id="a-DI"></a>便结神咒，<a id="a-DJ"></a>令顶生王及其人众，<a id="a-DK"></a>悉住不转。<a id="a-DL"></a>王复知之，<a id="a-DM"></a>即立誓愿：<a id="a-DN"></a>若我有福，<a id="a-DO"></a>斯诸仙人，<a id="a-DP"></a>悉皆当来承供所为。<a id="a-DQ"></a>王德弘博，<a id="a-DR"></a>能有感致五百仙人，<a id="a-DS"></a>尽到王边，<a id="a-DT"></a>扶轮御马，<a id="a-DU"></a>共至天上。</p>
  <p id="aDV">未至之顷，<a id="a-DW"></a>遥睹天城，<a id="a-DX"></a>名曰快见，<a id="a-DY"></a>其色皦白，<a id="a-DZ"></a>高显殊特，<a id="a-Da"></a>此快见城，<a id="a-Db"></a>有千二百门，<a id="a-Dc"></a>诸天惶怖，<a id="a-Dd"></a>悉闭诸门，<a id="a-De"></a>著三重铁关。<a id="a-Df"></a>顶生兵众，<a id="a-Dg"></a>直趣不疑，<a id="a-Dh"></a>王即取贝吹之，<a id="a-Di"></a>张弓扣弹千二百门，<a id="a-Dj"></a>一时皆开。<a id="a-Dk"></a>帝释寻出，<a id="a-Dl"></a>与共相见，<a id="a-Dm"></a>因请入宫，<a id="a-Dn"></a>与共分坐。<a id="a-Do"></a>天帝人王，<a id="a-Dp"></a>貌类一种。<a id="a-Dq"></a>其初见者，<a id="a-Dr"></a>不能分别，<a id="a-Ds"></a>唯以眼眴迟疾，<a id="a-Dt"></a>知其异耳。<a id="a-Du"></a>王于天上，<a id="a-Dv"></a>受五欲乐，<a id="a-Dw"></a>尽三十六帝。</p>
  <p id="aDx">末后帝释，<a id="a-Dy"></a>是大迦葉。<a id="a-Dz"></a>时阿修罗王，<a id="a-E0"></a>兴军上天，<a id="a-E1"></a>与帝释斗。<a id="a-E2"></a>帝释不如，<a id="a-E3"></a>退军入城。<a id="a-E4"></a>顶生复出，<a id="a-E5"></a>吹贝扣弓，<a id="a-E6"></a>阿修罗王，<a id="a-E7"></a>即时崩坠。<a id="a-E8"></a>顶生自念：<a id="a-E9"></a>我力如是，<a id="a-EA"></a>无有等者，<a id="a-EB"></a>今与帝释，<a id="a-EC"></a>共坐何为，<a id="a-ED"></a>不如害之，<a id="a-EE"></a>独霸为快。<a id="a-EF"></a>恶心已生，<a id="a-EG"></a>寻即堕落，<a id="a-EH"></a>当本殿前，<a id="a-EI"></a>委顿欲死。<a id="a-EJ"></a>诸人来问：<a id="a-EK"></a>若后世人，<a id="a-EL"></a>问顶生王云何命终，<a id="a-EM"></a>何以报之？<a id="a-EN"></a>王对之曰：<a id="a-EO"></a>若有此问，<a id="a-EP"></a>便可答之，<a id="a-EQ"></a>顶生王者，<a id="a-ER"></a>由贪而死，<a id="a-ES"></a>统领四域，<a id="a-ET"></a>四十亿岁，<a id="a-EU"></a>七日雨宝，<a id="a-EV"></a>及在二天，<a id="a-EW"></a>而无厌足，<a id="a-EX"></a>故致坠落。</p>
  <p id="aEY">是故比丘，<a id="a-EZ"></a>夫利养者，<a id="a-Ea"></a>实为大患，<a id="a-Eb"></a>当思远离，<a id="a-Ec"></a>深求道真。</p>
  <p id="aEd">阿难白佛：<a id="a-Ee"></a>此顶生王，<a id="a-Ef"></a>宿植何福，<a id="a-Eg"></a>而获如此无量大报？</p>
  <p id="aEh">佛告之曰：<a id="a-Ei"></a>乃往过去，<a id="a-Ej"></a>不可计劫，<a id="a-Ek"></a>时世有佛，<a id="a-El"></a>号曰弗沙，<a id="a-Em"></a>与其徒众，<a id="a-En"></a>游化世间。<a id="a-Eo"></a>时婆罗门子，<a id="a-Ep"></a>适欲娶妇，<a id="a-Eq"></a>手把大豆，<a id="a-Er"></a>当用散妇，<a id="a-Es"></a>是其曩世，<a id="a-Et"></a>俗家之礼。<a id="a-Eu"></a>于道值佛，<a id="a-Ev"></a>心意欢喜，<a id="a-Ew"></a>即持此豆，<a id="a-Ex"></a>奉散于佛，<a id="a-Ey"></a>四粒入钵，<a id="a-Ez"></a>一粒住顶，<a id="a-F0"></a>由此因缘，<a id="a-F1"></a>受无极福，<a id="a-F2"></a>四粒入钵，<a id="a-F3"></a>王四天下，<a id="a-F4"></a>一粒在顶，<a id="a-F5"></a>受乐二天。</p>
  <p id="aF6">尔时诸弟子，<a id="a-F7"></a>闻佛所说，<a id="a-F8"></a>有得初果、<a id="a-F9"></a>二果、<a id="a-FA"></a>三果及阿罗汉者，<a id="a-FB"></a>不可称数，<a id="a-FC"></a>受持佛语，<a id="a-FD"></a>欢喜奉行。</p>
  <p data-pb></p>
  <h2 id="aFE">苏曼女十子缘品第六十五</h2>
  <p id="aFF">如是我闻：<a id="a-FG"></a>一时，<a id="a-FH"></a>佛在舍卫国祇树给孤独园。</p>
  <p id="aFI">尔时须达长者，<a id="a-FJ"></a>末下小女，<a id="a-FK"></a>字曰苏曼，<a id="a-FL"></a>面首端正，<a id="a-FM"></a>容貌最妙。<a id="a-FN"></a>其父怜爱，<a id="a-FO"></a>特于诸子，<a id="a-FP"></a>若游行时，<a id="a-FQ"></a>每将共去。<a id="a-FR"></a>于是长者，<a id="a-FS"></a>将至佛所，<a id="a-FT"></a>其女见佛，<a id="a-FU"></a>情倍欣踊：<a id="a-FV"></a>愿得好香，<a id="a-FW"></a>涂佛住室。<a id="a-FX"></a>斯女手中，<a id="a-FY"></a>有宾婆果。<a id="a-FZ"></a>佛从索之，<a id="a-Fa"></a>奉教便与。<a id="a-Fb"></a>佛寻于上，<a id="a-Fc"></a>书香种稷，<a id="a-Fd"></a>还以与之。<a id="a-Fe"></a>女共其父，<a id="a-Ff"></a>还归城里，<a id="a-Fg"></a>便行推买种种妙香，<a id="a-Fh"></a>如佛所须，<a id="a-Fi"></a>持诣祇洹，<a id="a-Fj"></a>躬自捣磨，<a id="a-Fk"></a>日日如是。</p>
  <p id="aFl">时特叉利国王，<a id="a-Fm"></a>遣其一儿，<a id="a-Fn"></a>使到舍卫。<a id="a-Fo"></a>初适他土，<a id="a-Fp"></a>广行观看。<a id="a-Fq"></a>渐渐展转，<a id="a-Fr"></a>复至精舍。<a id="a-Fs"></a>见苏曼女在中磨香，<a id="a-Ft"></a>爱其姿容，<a id="a-Fu"></a>欲得为妻，<a id="a-Fv"></a>即往入城，<a id="a-Fw"></a>启波斯匿王，<a id="a-Fx"></a>云有此女，<a id="a-Fy"></a>可适我意，<a id="a-Fz"></a>愿王见赐，<a id="a-G0"></a>勿违我志。<a id="a-G1"></a>王问之曰：<a id="a-G2"></a>是谁家女？<a id="a-G3"></a>答言：<a id="a-G4"></a>是须达女。<a id="a-G5"></a>王言：<a id="a-G6"></a>卿自从索，<a id="a-G7"></a>吾不能知。<a id="a-G8"></a>复重启王：<a id="a-G9"></a>王若相听，<a id="a-GA"></a>当自求之。<a id="a-GB"></a>王言：<a id="a-GC"></a>可尔。<a id="a-GD"></a>彼国王儿，<a id="a-GE"></a>发遣子弟，<a id="a-GF"></a>车乘众物，<a id="a-GG"></a>先归本国，<a id="a-GH"></a>唯留一象及己在后，<a id="a-GI"></a>往至祇洹，<a id="a-GJ"></a>搏苏曼女，<a id="a-GK"></a>累骑而去。<a id="a-GL"></a>须达闻之，<a id="a-GM"></a>遣人追逐，<a id="a-GN"></a>象走驶速，<a id="a-GO"></a>不能及逮，<a id="a-GP"></a>即达本土，<a id="a-GQ"></a>便用为妇。</p>
  <p id="aGR">后遂怀妊，<a id="a-GS"></a>生卵十枚，<a id="a-GT"></a>卵后开敷，<a id="a-GU"></a>有十男儿，<a id="a-GV"></a>形貌殊好，<a id="a-GW"></a>与人有异，<a id="a-GX"></a>年遂长大，<a id="a-GY"></a>勇健非凡，<a id="a-GZ"></a>然喜畋猎，<a id="a-Ga"></a>伤害物命。<a id="a-Gb"></a>其母矜愍，<a id="a-Gc"></a>教使莫尔。<a id="a-Gd"></a>诸子白母：<a id="a-Ge"></a>射猎之事，<a id="a-Gf"></a>最为快乐，<a id="a-Gg"></a>母今相遮，<a id="a-Gh"></a>将为见憎。<a id="a-Gi"></a>母复告言：<a id="a-Gj"></a>吾爱汝等，<a id="a-Gk"></a>是以相制，<a id="a-Gl"></a>若当憎汝，<a id="a-Gm"></a>终无此言，<a id="a-Gn"></a>所以者何，<a id="a-Go"></a>夫杀生之罪，<a id="a-Gp"></a>当入地狱，<a id="a-Gq"></a>受诸苦恼，<a id="a-Gr"></a>数千万岁，<a id="a-Gs"></a>常为鹿头、<a id="a-Gt"></a>羊头、<a id="a-Gu"></a>兔头、<a id="a-Gv"></a>诸禽兽头，<a id="a-Gw"></a>阿傍狱卒之所猎射，<a id="a-Gx"></a>无央数岁，<a id="a-Gy"></a>虽思解脱，<a id="a-Gz"></a>其何由乎。<a id="a-H0"></a>诸子白母：<a id="a-H1"></a>如母所说，<a id="a-H2"></a>为自出心，<a id="a-H3"></a>从他边闻？<a id="a-H4"></a>母复告言：<a id="a-H5"></a>吾昔从佛，<a id="a-H6"></a>闻如此事。</p>
  <p id="aH7">儿复问母：<a id="a-H8"></a>佛者何人，<a id="a-H9"></a>幸愿具宣。<a id="a-HA"></a>母告诸子：<a id="a-HB"></a>卿不闻乎，<a id="a-HC"></a>迦维罗卫净饭王子，<a id="a-HD"></a>形相炳著，<a id="a-HE"></a>应为圣王，<a id="a-HF"></a>厌老病死，<a id="a-HG"></a>出家学道，<a id="a-HH"></a>愿行成就，<a id="a-HI"></a>得无上果，<a id="a-HJ"></a>巨身丈六，<a id="a-HK"></a>相好无比，<a id="a-HL"></a>三明六通，<a id="a-HM"></a>遐鉴无外，<a id="a-HN"></a>前知无穷，<a id="a-HO"></a>却知无极，<a id="a-HP"></a>观省三世，<a id="a-HQ"></a>如掌中珠。<a id="a-HR"></a>诸子闻之，<a id="a-HS"></a>心内欣然，<a id="a-HT"></a>因更问母：<a id="a-HU"></a>佛今近远，<a id="a-HV"></a>为可见不？<a id="a-HW"></a>母便答言：<a id="a-HX"></a>今在舍卫。<a id="a-HY"></a>诸子启母，<a id="a-HZ"></a>求往觐佛。<a id="a-Ha"></a>母即听之。</p>
  <p id="aHb">诸子同时，<a id="a-Hc"></a>共诣舍卫。<a id="a-Hd"></a>其祖须达，<a id="a-He"></a>见之情悦，<a id="a-Hf"></a>倍加爱念，<a id="a-Hg"></a>将至祇洹，<a id="a-Hh"></a>奉觐如来。<a id="a-Hi"></a>诸子见佛，<a id="a-Hj"></a>姿好形貌，<a id="a-Hk"></a>踰前所闻，<a id="a-Hl"></a>数千万倍，<a id="a-Hm"></a>五情欣喜，<a id="a-Hn"></a>不能自胜。<a id="a-Ho"></a>佛因随宜，<a id="a-Hp"></a>为说妙法，<a id="a-Hq"></a>十人俱时，<a id="a-Hr"></a>得法眼净，<a id="a-Hs"></a>便复白佛，<a id="a-Ht"></a>求索出家。<a id="a-Hu"></a>佛问之曰：<a id="a-Hv"></a>汝父母听不？<a id="a-Hw"></a>答言：<a id="a-Hx"></a>未谘。<a id="a-Hy"></a>佛言：<a id="a-Hz"></a>父母未听，<a id="a-I0"></a>不得染化。<a id="a-I1"></a>须达复言：<a id="a-I2"></a>斯是我孙，<a id="a-I3"></a>我得自在，<a id="a-I4"></a>我今放之，<a id="a-I5"></a>于理亦可。<a id="a-I6"></a>佛便允然，<a id="a-I7"></a>听使为道，<a id="a-I8"></a>须发自堕，<a id="a-I9"></a>法衣在身，<a id="a-IA"></a>便成沙门，<a id="a-IB"></a>精勤大业，<a id="a-IC"></a>尽得罗汉。<a id="a-ID"></a>斯十比丘，<a id="a-IE"></a>甚相钦敬，<a id="a-IF"></a>行则俱进，<a id="a-IG"></a>住在同处。<a id="a-IH"></a>国中人民，<a id="a-II"></a>莫不宗戴。</p>
  <p id="aIJ">阿难白佛：<a id="a-IK"></a>此十比丘，<a id="a-IL"></a>有何福庆，<a id="a-IM"></a>生在贵家，<a id="a-IN"></a>容貌奇特，<a id="a-IO"></a>遭值世尊，<a id="a-IP"></a>尽于苦际。<a id="a-IQ"></a>佛告阿难：<a id="a-IR"></a>乃往过去九十一劫，<a id="a-IS"></a>有毗婆尸佛，<a id="a-IT"></a>出现于世，<a id="a-IU"></a>教化毕讫，<a id="a-IV"></a>而般涅槃，<a id="a-IW"></a>分布舍利，<a id="a-IX"></a>起无量塔。<a id="a-IY"></a>时有一塔，<a id="a-IZ"></a>朽故崩坏，<a id="a-Ia"></a>有一老母，<a id="a-Ib"></a>而修治之。<a id="a-Ic"></a>有年少十人，<a id="a-Id"></a>偶行睹见，<a id="a-Ie"></a>问老母曰，<a id="a-If"></a>何所施为？<a id="a-Ig"></a>老母语言，<a id="a-Ih"></a>斯是尊塔，<a id="a-Ii"></a>功德弥弘，<a id="a-Ij"></a>是以修补，<a id="a-Ik"></a>欲望善果。<a id="a-Il"></a>年少欢喜，<a id="a-Im"></a>助共兴功，<a id="a-In"></a>所作已竟，<a id="a-Io"></a>誓为母子。<a id="a-Ip"></a>其十年少，<a id="a-Iq"></a>愿共同生。<a id="a-Ir"></a>从是已来，<a id="a-Is"></a>九十一劫，<a id="a-It"></a>天上人中，<a id="a-Iu"></a>恒与俱生，<a id="a-Iv"></a>受福快乐，<a id="a-Iw"></a>常有三事，<a id="a-Ix"></a>胜于余人，<a id="a-Iy"></a>一者形体端正，<a id="a-Iz"></a>二者众所敬爱，<a id="a-J0"></a>三者恒得长寿。<a id="a-J1"></a>经尔许时，<a id="a-J2"></a>不堕三塗，<a id="a-J3"></a>今遇我世，<a id="a-J4"></a>沐浴清化，<a id="a-J5"></a>诸尘垢尽，<a id="a-J6"></a>咸逮应真。<a id="a-J7"></a>欲知尔时老母者，<a id="a-J8"></a>今苏曼女是；<a id="a-J9"></a>尔时十年少者，<a id="a-JA"></a>今十罗汉是。</p>
  <p id="aJB">佛说此时，<a id="a-JC"></a>其在大会，<a id="a-JD"></a>有得须陀洹、<a id="a-JE"></a>斯陀含、<a id="a-JF"></a>阿那含、<a id="a-JG"></a>阿罗汉者，<a id="a-JH"></a>发大乘意逮不退者，<a id="a-JI"></a>信受佛语，<a id="a-JJ"></a>欢喜奉行。</p>
  <p data-pb></p>
  <h2 id="aJK">婆世踬缘品第六十六</h2>
  <p id="aJL">如是我闻：<a id="a-JM"></a>一时，<a id="a-JN"></a>佛在罗阅祇耆阇崛山中。</p>
  <p id="aJO">于时此国有豪富长者，<a id="a-JP"></a>名尸利踬，<a id="a-JQ"></a>其家大富，<a id="a-JR"></a>七宝盈溢，<a id="a-JS"></a>其妇怀妊，<a id="a-JT"></a>月满生男，<a id="a-JU"></a>形容严妙，<a id="a-JV"></a>世之少双。<a id="a-JW"></a>父母喜庆，<a id="a-JX"></a>深用自幸，<a id="a-JY"></a>便请相师，<a id="a-JZ"></a>令占吉凶。<a id="a-Ja"></a>相师占已，<a id="a-Jb"></a>语其二亲：<a id="a-Jc"></a>斯子福德，<a id="a-Jd"></a>荣焕宗族。<a id="a-Je"></a>长者益欢，<a id="a-Jf"></a>情在无量，<a id="a-Jg"></a>因复劝请，<a id="a-Jh"></a>便为立字。<a id="a-Ji"></a>相师问曰：<a id="a-Jj"></a>从有此儿，<a id="a-Jk"></a>有何瑞应？<a id="a-Jl"></a>长者报曰：<a id="a-Jm"></a>其母本来，<a id="a-Jn"></a>讷口钝辞，<a id="a-Jo"></a>既怀此儿，<a id="a-Jp"></a>谈语巧妙，<a id="a-Jq"></a>踰倍于常。<a id="a-Jr"></a>便为作字，<a id="a-Js"></a>号婆世踬。</p>
  <p id="aJt">年岁已大，<a id="a-Ju"></a>聪才邈群。<a id="a-Jv"></a>与其等辈，<a id="a-Jw"></a>游行观看，<a id="a-Jx"></a>见那罗技家，<a id="a-Jy"></a>有一女子，<a id="a-Jz"></a>面貌净洁，<a id="a-K0"></a>晖容希有，<a id="a-K1"></a>心便染著，<a id="a-K2"></a>欲得聘娶，<a id="a-K3"></a>归启父母，<a id="a-K4"></a>愿为求索。<a id="a-K5"></a>父母告言：<a id="a-K6"></a>吾是贵姓，<a id="a-K7"></a>彼是凡贱，<a id="a-K8"></a>高卑非匹，<a id="a-K9"></a>如何为婚？<a id="a-KA"></a>子情深爱，<a id="a-KB"></a>不能自释，<a id="a-KC"></a>重更启言：<a id="a-KD"></a>莫问门户，<a id="a-KE"></a>但论其身，<a id="a-KF"></a>幸垂顾愍，<a id="a-KG"></a>哀为我求，<a id="a-KH"></a>若不如志，<a id="a-KI"></a>便自殒命。<a id="a-KJ"></a>父母从之，<a id="a-KK"></a>遣人往求。<a id="a-KL"></a>彼家报言：<a id="a-KM"></a>君是大姓，<a id="a-KN"></a>我是小人，<a id="a-KO"></a>素非俦偶，<a id="a-KP"></a>何缘得尔。<a id="a-KQ"></a>其儿殷勤，<a id="a-KR"></a>情犹不息，<a id="a-KS"></a>复更遣信，<a id="a-KT"></a>重从索之。<a id="a-KU"></a>彼家答言：<a id="a-KV"></a>若能如我，<a id="a-KW"></a>习种种术，<a id="a-KX"></a>歌舞戏笑，<a id="a-KY"></a>悉令备知，<a id="a-KZ"></a>及于王前，<a id="a-Ka"></a>试使得中，<a id="a-Kb"></a>然后乃当共作婚姻。<a id="a-Kc"></a>儿惑其色，<a id="a-Kd"></a>不耻鄙事，<a id="a-Ke"></a>即诣彼家，<a id="a-Kf"></a>学习戏艺，<a id="a-Kg"></a>数时之间，<a id="a-Kh"></a>皆已成就。</p>
  <p id="aKi">是时国王，<a id="a-Kj"></a>集诸那罗，<a id="a-Kk"></a>上幢投窗，<a id="a-Kl"></a>空中索走，<a id="a-Km"></a>如是种种，<a id="a-Kn"></a>众多戏事。<a id="a-Ko"></a>时长者子，<a id="a-Kp"></a>亦往王边，<a id="a-Kq"></a>次应现技，<a id="a-Kr"></a>上索而走。<a id="a-Ks"></a>索走既竟，<a id="a-Kt"></a>王脱不见，<a id="a-Ku"></a>复敕更上，<a id="a-Kv"></a>奉命为之，<a id="a-Kw"></a>气力渐劣，<a id="a-Kx"></a>中道欲堕，<a id="a-Ky"></a>心中惶惧，<a id="a-Kz"></a>无所归依。<a id="a-L0"></a>尊者目连，<a id="a-L1"></a>陵虚至边，<a id="a-L2"></a>而告之曰：<a id="a-L3"></a>如卿今日，<a id="a-L4"></a>宁全身命、<a id="a-L5"></a>出家学道，<a id="a-L6"></a>为宁堕地娶彼女耶？<a id="a-L7"></a>寻报之言：<a id="a-L8"></a>愿自存济，<a id="a-L9"></a>不用女也。<a id="a-LA"></a>目连即时，<a id="a-LB"></a>于虚空中，<a id="a-LC"></a>化作平地。<a id="a-LD"></a>其人见已，<a id="a-LE"></a>情怖便止，<a id="a-LF"></a>因地而下，<a id="a-LG"></a>得全身首。<a id="a-LH"></a>既蒙安隐，<a id="a-LI"></a>喜不自胜，<a id="a-LJ"></a>随逐目连，<a id="a-LK"></a>往诣世尊，<a id="a-LL"></a>礼拜供养。<a id="a-LM"></a>佛于是时，<a id="a-LN"></a>广说妙论，<a id="a-LO"></a>所谓论者，<a id="a-LP"></a>施论、<a id="a-LQ"></a>戒论、<a id="a-LR"></a>生天之论，<a id="a-LS"></a>欲为不净，<a id="a-LT"></a>出要最快，<a id="a-LU"></a>心意畅解，<a id="a-LV"></a>便得初果。<a id="a-LW"></a>因复白佛，<a id="a-LX"></a>愿得出家，<a id="a-LY"></a>奉修正法。<a id="a-LZ"></a>世尊听之，<a id="a-La"></a>须发自落，<a id="a-Lb"></a>法衣在身，<a id="a-Lc"></a>便成沙门。<a id="a-Ld"></a>比丘专精禅思，<a id="a-Le"></a>遵修正业，<a id="a-Lf"></a>诸漏得尽，<a id="a-Lg"></a>成阿罗汉。</p>
  <p id="aLh">慧命阿难，<a id="a-Li"></a>前白佛言：<a id="a-Lj"></a>婆世踬沙门，<a id="a-Lk"></a>往昔之时，<a id="a-Ll"></a>与彼女子，<a id="a-Lm"></a>有何因缘，<a id="a-Ln"></a>心染惑著，<a id="a-Lo"></a>几致危没，<a id="a-Lp"></a>复共目连，<a id="a-Lq"></a>造何善因，<a id="a-Lr"></a>今蒙其恩，<a id="a-Ls"></a>而获宁济，<a id="a-Lt"></a>复何因缘，<a id="a-Lu"></a>自致应真？</p>
  <p id="aLv">佛告阿难：<a id="a-Lw"></a>乃往过去无量之劫，<a id="a-Lx"></a>波罗奈国，<a id="a-Ly"></a>有大长者，<a id="a-Lz"></a>初生一子，<a id="a-M0"></a>端正无比。<a id="a-M1"></a>当于是时，<a id="a-M2"></a>其家有人，<a id="a-M3"></a>从海中来，<a id="a-M4"></a>赍一鸟卵，<a id="a-M5"></a>用奉长者。<a id="a-M6"></a>长者纳受，<a id="a-M7"></a>经少时间，<a id="a-M8"></a>其卵便剖，<a id="a-M9"></a>出一鸟鶵，<a id="a-MA"></a>毛羽光润，<a id="a-MB"></a>长者爱之，<a id="a-MC"></a>与子使弄，<a id="a-MD"></a>渐渐长大，<a id="a-ME"></a>互相怀念。<a id="a-MF"></a>时长者子，<a id="a-MG"></a>骑鸟背上，<a id="a-MH"></a>鸟便担飞，<a id="a-MI"></a>处处游观，<a id="a-MJ"></a>情既满厌，<a id="a-MK"></a>还归其舍。<a id="a-ML"></a>日日如是，<a id="a-MM"></a>经历多时。<a id="a-MN"></a>其长者子，<a id="a-MO"></a>闻他国王作那罗戏，<a id="a-MP"></a>便乘斯鸟，<a id="a-MQ"></a>往至彼间，<a id="a-MR"></a>来下观看，<a id="a-MS"></a>鸟住树上。<a id="a-MT"></a>偶见王女，<a id="a-MU"></a>情便染爱，<a id="a-MV"></a>其时遣信，<a id="a-MW"></a>腾说情状，<a id="a-MX"></a>王女然可，<a id="a-MY"></a>便与共交。<a id="a-MZ"></a>作事不密，<a id="a-Ma"></a>为王所知，<a id="a-Mb"></a>遣人推捕，<a id="a-Mc"></a>寻时获得，<a id="a-Md"></a>缚束其身，<a id="a-Me"></a>而当斩戮。<a id="a-Mf"></a>长者子言：<a id="a-Mg"></a>诸君何为，<a id="a-Mh"></a>劳力杀我，<a id="a-Mi"></a>听我上树自投而死。<a id="a-Mj"></a>诸人听许。<a id="a-Mk"></a>便起攀枝而上，<a id="a-Ml"></a>乘骑其鸟，<a id="a-Mm"></a>翔虚而去，<a id="a-Mn"></a>因此鸟故，<a id="a-Mo"></a>得延寿命。<a id="a-Mp"></a>佛告阿难：<a id="a-Mq"></a>彼时长者子，<a id="a-Mr"></a>今婆世踬是；<a id="a-Ms"></a>尔时王女者，<a id="a-Mt"></a>今技家女是；<a id="a-Mu"></a>尔时鸟者，<a id="a-Mv"></a>则目连是。<a id="a-Mw"></a>过去世时，<a id="a-Mx"></a>惑色致困，<a id="a-My"></a>由鸟得济，<a id="a-Mz"></a>今复贪色，<a id="a-N0"></a>垂当死亡，<a id="a-N1"></a>由目连故，<a id="a-N2"></a>致得安隐。</p>
  <p id="aN3">其婆世踬，<a id="a-N4"></a>所说聪辩，<a id="a-N5"></a>成无漏者，<a id="a-N6"></a>乃往过去，<a id="a-N7"></a>波罗奈国，<a id="a-N8"></a>有一居士，<a id="a-N9"></a>见辟支佛，<a id="a-NA"></a>来从乞饭。<a id="a-NB"></a>居士即时，<a id="a-NC"></a>以食施与，<a id="a-ND"></a>因复劝请，<a id="a-NE"></a>令说经法。<a id="a-NF"></a>其辟支佛，<a id="a-NG"></a>辞云不能，<a id="a-NH"></a>掷钵虚空，<a id="a-NI"></a>踊腾而逝。<a id="a-NJ"></a>居士念曰：<a id="a-NK"></a>斯人神力，<a id="a-NL"></a>变化无方，<a id="a-NM"></a>然其不能敷宣道化，<a id="a-NN"></a>愿我后生，<a id="a-NO"></a>遭值圣尊，<a id="a-NP"></a>胜于此士，<a id="a-NQ"></a>巨亿万倍，<a id="a-NR"></a>演敷法义，<a id="a-NS"></a>无穷无尽，<a id="a-NT"></a>令我身者，<a id="a-NU"></a>亦获果证。<a id="a-NV"></a>由此因缘，<a id="a-NW"></a>今世聪明，<a id="a-NX"></a>逮罗汉果。</p>
  <p id="aNY">佛说是时，<a id="a-NZ"></a>莫不欢喜，<a id="a-Na"></a>有得须陀洹、<a id="a-Nb"></a>斯陀含、<a id="a-Nc"></a>阿那含、<a id="a-Nd"></a>阿罗汉者，<a id="a-Ne"></a>有种缘觉根者，<a id="a-Nf"></a>发菩萨心者，<a id="a-Ng"></a>皆信佛语，<a id="a-Nh"></a>顶戴奉行。</p>
  <p data-pb></p>
  <h2 id="aNi">优波鞠提品第六十七</h2>
  <p id="aNj">如是我闻：<a id="a-Nk"></a>一时，<a id="a-Nl"></a>佛在舍卫国祇树给孤独园。</p>
  <p id="aNm">尔时此国有一梵志，<a id="a-Nn"></a>字阿巴鞠提，<a id="a-No"></a>聪明广学，<a id="a-Np"></a>探古达今，<a id="a-Nq"></a>往至佛所，<a id="a-Nr"></a>求作沙门。<a id="a-Ns"></a>因复启曰：<a id="a-Nt"></a>若我出家，<a id="a-Nu"></a>智慧辩才，<a id="a-Nv"></a>与舍利弗等者，<a id="a-Nw"></a>情则甘乐；<a id="a-Nx"></a>若当不如，<a id="a-Ny"></a>便自归家。<a id="a-Nz"></a>佛寻答曰：<a id="a-O0"></a>卿不如也。<a id="a-O1"></a>时彼梵志，<a id="a-O2"></a>止不学道，<a id="a-O3"></a>还归其舍。<a id="a-O4"></a>世尊于后，<a id="a-O5"></a>告众会言：<a id="a-O6"></a>我灭度已，<a id="a-O7"></a>一百岁中，<a id="a-O8"></a>此婆罗门，<a id="a-O9"></a>而当染化，<a id="a-OA"></a>逮成六通，<a id="a-OB"></a>智慧高远，<a id="a-OC"></a>教化众生，<a id="a-OD"></a>其数如尘。</p>
  <p id="aOE">佛涅槃时，<a id="a-OF"></a>告阿难言：<a id="a-OG"></a>我灭度后，<a id="a-OH"></a>一切经藏，<a id="a-OI"></a>悉付嘱汝，<a id="a-OJ"></a>汝当受持广使流布。<a id="a-OK"></a>世尊既灭，<a id="a-OL"></a>阿难持法。<a id="a-OM"></a>阿难后时，<a id="a-ON"></a>复欲舍身，<a id="a-OO"></a>告弟子耶贳羁言：<a id="a-OP"></a>我去世后，<a id="a-OQ"></a>所有典要，<a id="a-OR"></a>汝当护持。<a id="a-OS"></a>因复告曰：<a id="a-OT"></a>波罗奈国，<a id="a-OU"></a>当有居士字曰鞠提，<a id="a-OV"></a>此人有子，<a id="a-OW"></a>名优波鞠提，<a id="a-OX"></a>卿好求索，<a id="a-OY"></a>度用为道，<a id="a-OZ"></a>卿若寿终，<a id="a-Oa"></a>以法付之。</p>
  <p id="aOb">阿难灭已，<a id="a-Oc"></a>此耶贳羁，<a id="a-Od"></a>奉持佛法，<a id="a-Oe"></a>游化世间，<a id="a-Of"></a>所度甚多。<a id="a-Og"></a>复至波罗奈，<a id="a-Oh"></a>往造居士，<a id="a-Oi"></a>与共相识，<a id="a-Oj"></a>数数往来。<a id="a-Ok"></a>其彼居士，<a id="a-Ol"></a>生一男儿，<a id="a-Om"></a>字阿巴鞠提，<a id="a-On"></a>年在幼稚。<a id="a-Oo"></a>于时耶贳羁，<a id="a-Op"></a>往从索之，<a id="a-Oq"></a>欲使为道。<a id="a-Or"></a>其父答曰：<a id="a-Os"></a>始有一子，<a id="a-Ot"></a>当绍门户，<a id="a-Ou"></a>不可尔也，<a id="a-Ov"></a>若后更生，<a id="a-Ow"></a>便用相给。<a id="a-Ox"></a>后复生男，<a id="a-Oy"></a>字难陀鞠提。<a id="a-Oz"></a>时耶贳羁，<a id="a-P0"></a>复往从索。<a id="a-P1"></a>其父报言：<a id="a-P2"></a>大子营外，<a id="a-P3"></a>次子营内，<a id="a-P4"></a>于其家居，<a id="a-P5"></a>乃可兴隆。<a id="a-P6"></a>情中恋惜，<a id="a-P7"></a>未能相许，<a id="a-P8"></a>若后更有，<a id="a-P9"></a>信当奉惠。<a id="a-PA"></a>此耶贳羁，<a id="a-PB"></a>是阿罗汉，<a id="a-PC"></a>三明具足，<a id="a-PD"></a>能知人根，<a id="a-PE"></a>观此二儿，<a id="a-PF"></a>与道无缘，<a id="a-PG"></a>亦自息意，<a id="a-PH"></a>不殷勤求。</p>
  <p id="aPI">时彼居士复更生男，<a id="a-PJ"></a>颜貌端妙，<a id="a-PK"></a>形相殊特。<a id="a-PL"></a>时耶贳羁，<a id="a-PM"></a>复往从索，<a id="a-PN"></a>其父报曰：<a id="a-PO"></a>儿今犹小，<a id="a-PP"></a>未能奉事，<a id="a-PQ"></a>又复家贫，<a id="a-PR"></a>无以饷送，<a id="a-PS"></a>且欲停之，<a id="a-PT"></a>须大当与。<a id="a-PU"></a>年渐长大，<a id="a-PV"></a>才器益盛。<a id="a-PW"></a>父付财物，<a id="a-PX"></a>居肆贩卖。<a id="a-PY"></a>时耶贳羁，<a id="a-PZ"></a>往到其边，<a id="a-Pa"></a>而为说法，<a id="a-Pb"></a>教使系念，<a id="a-Pc"></a>以白黑石子，<a id="a-Pd"></a>用当筹算，<a id="a-Pe"></a>善念下白，<a id="a-Pf"></a>恶念下黑。<a id="a-Pg"></a>优波鞠提，<a id="a-Ph"></a>奉受其教，<a id="a-Pi"></a>善恶之念，<a id="a-Pj"></a>辄投石子。<a id="a-Pk"></a>初黑偏多，<a id="a-Pl"></a>白者鲜少；<a id="a-Pm"></a>渐渐修习，<a id="a-Pn"></a>白黑正等；<a id="a-Po"></a>系念不止，<a id="a-Pp"></a>更无黑石，<a id="a-Pq"></a>纯有白者。<a id="a-Pr"></a>善念已盛，<a id="a-Ps"></a>逮得初果。</p>
  <p id="aPt">时彼城中，<a id="a-Pu"></a>有淫女人，<a id="a-Pv"></a>遣婢持钱，<a id="a-Pw"></a>往从买花。<a id="a-Px"></a>优波鞠提，<a id="a-Py"></a>心性质直，<a id="a-Pz"></a>饶与其花，<a id="a-Q0"></a>不令有恨。<a id="a-Q1"></a>婢赍花归，<a id="a-Q2"></a>淫女甚怪，<a id="a-Q3"></a>问其婢言：<a id="a-Q4"></a>前日买花，<a id="a-Q5"></a>用钱一种，<a id="a-Q6"></a>往何以少，<a id="a-Q7"></a>今何以多，<a id="a-Q8"></a>将无前时相欺减乎？<a id="a-Q9"></a>婢答之言：<a id="a-QA"></a>今日花主，<a id="a-QB"></a>慈仁守礼，<a id="a-QC"></a>平等相与，<a id="a-QD"></a>所以饶获，<a id="a-QE"></a>又复其人，<a id="a-QF"></a>形体殊妙，<a id="a-QG"></a>大家若见，<a id="a-QH"></a>复不有恨。<a id="a-QI"></a>淫女闻之，<a id="a-QJ"></a>遣信请唤。<a id="a-QK"></a>优波鞠提，<a id="a-QL"></a>自抑不往。<a id="a-QM"></a>又复延召，<a id="a-QN"></a>终不从命。</p>
  <p id="aQO">于时淫女，<a id="a-QP"></a>与王家儿，<a id="a-QQ"></a>而共交通，<a id="a-QR"></a>贪其衣服，<a id="a-QS"></a>众宝所成，<a id="a-QT"></a>利兴义衰，<a id="a-QU"></a>杀而藏之。<a id="a-QV"></a>王家搜觅，<a id="a-QW"></a>于其舍得，<a id="a-QX"></a>寻取淫女，<a id="a-QY"></a>斩截手足，<a id="a-QZ"></a>劓其耳鼻，<a id="a-Qa"></a>悬于高标，<a id="a-Qb"></a>竖置家间，<a id="a-Qc"></a>虽荷此苦，<a id="a-Qd"></a>然未命终。<a id="a-Qe"></a>优波鞠提，<a id="a-Qf"></a>往到其所。<a id="a-Qg"></a>淫女谓言：<a id="a-Qh"></a>往者端正，<a id="a-Qi"></a>不肯相见，<a id="a-Qj"></a>今日形残，<a id="a-Qk"></a>何所看乎。<a id="a-Ql"></a>寻即对曰：<a id="a-Qm"></a>吾不爱色，<a id="a-Qn"></a>而来至此，<a id="a-Qo"></a>用相怜故，<a id="a-Qp"></a>来到此耳。<a id="a-Qq"></a>因为宣说四非常法，<a id="a-Qr"></a>是身不净、<a id="a-Qs"></a>苦、<a id="a-Qt"></a>空、<a id="a-Qu"></a>无我，<a id="a-Qv"></a>一一谛察，<a id="a-Qw"></a>有何可恃，<a id="a-Qx"></a>愚惑之徒，<a id="a-Qy"></a>妄生染想。<a id="a-Qz"></a>淫女闻法，<a id="a-R0"></a>逮法眼净。<a id="a-R1"></a>优波鞠提，<a id="a-R2"></a>成阿那舍。</p>
  <p id="aR3">时耶世羁，<a id="a-R4"></a>复从居士，<a id="a-R5"></a>索此少年，<a id="a-R6"></a>用作沙弥。<a id="a-R7"></a>奉教持与，<a id="a-R8"></a>将至精舍。<a id="a-R9"></a>授其十戒，<a id="a-RA"></a>年满二十，<a id="a-RB"></a>便授具足，<a id="a-RC"></a>四羯磨竟，<a id="a-RD"></a>得阿罗汉道，<a id="a-RE"></a>三明六通，<a id="a-RF"></a>皆悉满具，<a id="a-RG"></a>言辞巧妙，<a id="a-RH"></a>所演无穷。<a id="a-RI"></a>便集众人，<a id="a-RJ"></a>欲为说法。</p>
  <p id="aRK">时魔波旬，<a id="a-RL"></a>于会处所，<a id="a-RM"></a>而雨金钱。<a id="a-RN"></a>众人竞拾，<a id="a-RO"></a>竟不闻法。<a id="a-RP"></a>于第二日，<a id="a-RQ"></a>复集大众，<a id="a-RR"></a>魔雨花鬘，<a id="a-RS"></a>以乱众心。<a id="a-RT"></a>于第三日，<a id="a-RU"></a>复集大众，<a id="a-RV"></a>魔王便化作一大象，<a id="a-RW"></a>绀琉璃色，<a id="a-RX"></a>口有六牙，<a id="a-RY"></a>其一牙上，<a id="a-RZ"></a>有七浴池，<a id="a-Ra"></a>其浴池中，<a id="a-Rb"></a>有七莲花，<a id="a-Rc"></a>一莲花上，<a id="a-Rd"></a>有七玉女，<a id="a-Re"></a>斯诸玉女，<a id="a-Rf"></a>皆作伎乐，<a id="a-Rg"></a>其象优游徐步会侧，<a id="a-Rh"></a>众人顾目，<a id="a-Ri"></a>情不在法。<a id="a-Rj"></a>于第四日，<a id="a-Rk"></a>复集大众，<a id="a-Rl"></a>魔王复化作一女人，<a id="a-Rm"></a>端正美妙，<a id="a-Rn"></a>侍立尊后，<a id="a-Ro"></a>众人注目，<a id="a-Rp"></a>忽忘法事。<a id="a-Rq"></a>于时尊者，<a id="a-Rr"></a>寻化其女，<a id="a-Rs"></a>令作白骨，<a id="a-Rt"></a>众人见已乃专听法，<a id="a-Ru"></a>得道者众。</p>
  <p id="aRv">尊者本来，<a id="a-Rw"></a>有一狗子，<a id="a-Rx"></a>日日于耳，<a id="a-Ry"></a>窃为说法，<a id="a-Rz"></a>其狗命终，<a id="a-S0"></a>生第六天与魔波旬，<a id="a-S1"></a>共坐一床。<a id="a-S2"></a>魔王思惟：<a id="a-S3"></a>此天大德，<a id="a-S4"></a>乃与我等，<a id="a-S5"></a>为从何没，<a id="a-S6"></a>而来生此？<a id="a-S7"></a>寻观察之，<a id="a-S8"></a>知从狗身。<a id="a-S9"></a>彼沙门者，<a id="a-SA"></a>相辱乃尔！<a id="a-SB"></a>遥伺尊者入禅定时，<a id="a-SC"></a>持一宝冠，<a id="a-SD"></a>著其头上，<a id="a-SE"></a>既从定起，<a id="a-SF"></a>觉顶有冠，<a id="a-SG"></a>寻便思察，<a id="a-SH"></a>知魔所为。<a id="a-SI"></a>即以神力，<a id="a-SJ"></a>感魔使来，<a id="a-SK"></a>化其狗尸，<a id="a-SL"></a>令似髴饰，<a id="a-SM"></a>而告魔言：<a id="a-SN"></a>汝遗我冠，<a id="a-SO"></a>深谢来意，<a id="a-SP"></a>今以髴饰，<a id="a-SQ"></a>用相酬赠。<a id="a-SR"></a>魔王受已，<a id="a-SS"></a>便还天上。<a id="a-ST"></a>而见所著，<a id="a-SU"></a>乃是死狗，<a id="a-SV"></a>心中厌恶，<a id="a-SW"></a>而欲去之，<a id="a-SX"></a>尽其神力，<a id="a-SY"></a>不能令却。<a id="a-SZ"></a>复诣帝释，<a id="a-Sa"></a>求除不净。<a id="a-Sb"></a>帝释报言：<a id="a-Sc"></a>其作此者，<a id="a-Sd"></a>斯人能舍，<a id="a-Se"></a>非是吾力之所任却。<a id="a-Sf"></a>魔王复去，<a id="a-Sg"></a>广问诸天乃至梵天，<a id="a-Sh"></a>向之嘉言，<a id="a-Si"></a>愿除兹秽，<a id="a-Sj"></a>各答如初，<a id="a-Sk"></a>非力所办。</p>
  <p id="aSl">事不获已，<a id="a-Sm"></a>来诣尊者，<a id="a-Sn"></a>而谓言曰：<a id="a-So"></a>佛实大德，<a id="a-Sp"></a>慈心无边，<a id="a-Sq"></a>诸声闻辈，<a id="a-Sr"></a>诚为凶忌，<a id="a-Ss"></a>何以验之，<a id="a-St"></a>我乃昔日，<a id="a-Su"></a>将诸魔兵凡十八亿，<a id="a-Sv"></a>攻围菩萨，<a id="a-Sw"></a>欲败其道，<a id="a-Sx"></a>犹怀慈悲，<a id="a-Sy"></a>不以为怨，<a id="a-Sz"></a>我今小触，<a id="a-T0"></a>相困乃尔。<a id="a-T1"></a>尊者答言：<a id="a-T2"></a>理实如是，<a id="a-T3"></a>佛之于我，<a id="a-T4"></a>百千万倍，<a id="a-T5"></a>不可为喻，<a id="a-T6"></a>如须弥山比彼芥子，<a id="a-T7"></a>如大海水方于牛迹，<a id="a-T8"></a>如师子王喻于野干，<a id="a-T9"></a>大小之形，<a id="a-TA"></a>实不相及。</p>
  <p id="aTB">尊者语魔：<a id="a-TC"></a>吾生末世，<a id="a-TD"></a>不见如来，<a id="a-TE"></a>闻汝神力能化作佛，<a id="a-TF"></a>试为一现，<a id="a-TG"></a>我欲观之。<a id="a-TH"></a>魔王答言：<a id="a-TI"></a>我今化现，<a id="a-TJ"></a>慎莫为礼。<a id="a-TK"></a>对曰：<a id="a-TL"></a>不礼。<a id="a-TM"></a>是时魔王，<a id="a-TN"></a>化身作佛，<a id="a-TO"></a>躯体丈六，<a id="a-TP"></a>紫磨金色，<a id="a-TQ"></a>三十二相，<a id="a-TR"></a>八十种好，<a id="a-TS"></a>光明赫弈，<a id="a-TT"></a>踰倍日月。<a id="a-TU"></a>尊者欣悦，<a id="a-TV"></a>便前稽首。<a id="a-TW"></a>魔还复形，<a id="a-TX"></a>语尊者言：<a id="a-TY"></a>向云不礼，<a id="a-TZ"></a>今作礼何？<a id="a-Ta"></a>尊者答言：<a id="a-Tb"></a>我自礼佛，<a id="a-Tc"></a>不礼于汝。</p>
  <p id="aTd">魔复谢曰：<a id="a-Te"></a>唯愿矜愍，<a id="a-Tf"></a>却此死狗。<a id="a-Tg"></a>尊者告曰：<a id="a-Th"></a>汝起慈心，<a id="a-Ti"></a>拥护群生，<a id="a-Tj"></a>则此死狗，<a id="a-Tk"></a>变成宝饰；<a id="a-Tl"></a>若怀恶意，<a id="a-Tm"></a>则作狗尸。<a id="a-Tn"></a>魔以畏故，<a id="a-To"></a>恒发善想。<a id="a-Tp"></a>是时尊者，<a id="a-Tq"></a>成道已后，<a id="a-Tr"></a>所化众生，<a id="a-Ts"></a>得四果者，<a id="a-Tt"></a>一人一筹，<a id="a-Tu"></a>筹长四寸，<a id="a-Tv"></a>如此之筹，<a id="a-Tw"></a>满于一房，<a id="a-Tx"></a>房高六丈，<a id="a-Ty"></a>纵广亦尔。</p>
  <p id="aTz">于是众人，<a id="a-U0"></a>白尊者言：<a id="a-U1"></a>尊者福德，<a id="a-U2"></a>实为弘博，<a id="a-U3"></a>化度群萌，<a id="a-U4"></a>不可称数。<a id="a-U5"></a>尊者告曰：<a id="a-U6"></a>吾为畜生时，<a id="a-U7"></a>亦化众生，<a id="a-U8"></a>使得圣果，<a id="a-U9"></a>何况今日。<a id="a-UA"></a>众会白言：<a id="a-UB"></a>不审先世，<a id="a-UC"></a>所度云何？</p>
  <p id="aUD">尊者告曰：<a id="a-UE"></a>乃往过去，<a id="a-UF"></a>波罗奈国，<a id="a-UG"></a>有一仙山，<a id="a-UH"></a>五百辟支佛，<a id="a-UI"></a>止住其中。<a id="a-UJ"></a>时有猕猴，<a id="a-UK"></a>日来供养，<a id="a-UL"></a>奉觐仪容。<a id="a-UM"></a>诸辟支佛，<a id="a-UN"></a>后尽徙去。<a id="a-UO"></a>复有五百梵志，<a id="a-UP"></a>续在中止。<a id="a-UQ"></a>诸梵志等，<a id="a-UR"></a>或事日月，<a id="a-US"></a>或复事火。<a id="a-UT"></a>事日月者，<a id="a-UU"></a>翘脚向之；<a id="a-UV"></a>其事火者，<a id="a-UW"></a>朝夕燃之。<a id="a-UX"></a>时彼猕猴，<a id="a-UY"></a>见其翘脚，<a id="a-UZ"></a>便取挽下；<a id="a-Ua"></a>见其燃火，<a id="a-Ub"></a>便取灭之。<a id="a-Uc"></a>猕猴于时，<a id="a-Ud"></a>端坐思惟。<a id="a-Ue"></a>诸梵志见，<a id="a-Uf"></a>自相谓言：<a id="a-Ug"></a>此猕猴者，<a id="a-Uh"></a>将为我曹示兹威仪，<a id="a-Ui"></a>寻各整身，<a id="a-Uj"></a>谛察真理，<a id="a-Uk"></a>心意开解，<a id="a-Ul"></a>尽得辟支佛道。<a id="a-Um"></a>彼猕猴者，<a id="a-Un"></a>我身是也。</p>
  <p id="aUo">众会复白：<a id="a-Up"></a>以何因缘，<a id="a-Uq"></a>受猕猴身？<a id="a-Ur"></a>尊者告曰：<a id="a-Us"></a>乃往过去九十一劫，<a id="a-Ut"></a>有毗婆尸佛，<a id="a-Uu"></a>出现于世，<a id="a-Uv"></a>有诸比丘，<a id="a-Uw"></a>在波罗奈仙山中住。<a id="a-Ux"></a>时有应真，<a id="a-Uy"></a>登上山巅，<a id="a-Uz"></a>放脚轻疾。<a id="a-V0"></a>有一年少道人，<a id="a-V1"></a>而作是言，<a id="a-V2"></a>彼行飘速，<a id="a-V3"></a>正似猕猴，<a id="a-V4"></a>由此因缘，<a id="a-V5"></a>五百世中，<a id="a-V6"></a>常作猕猴。<a id="a-V7"></a>以是之故，<a id="a-V8"></a>凡有四辈，<a id="a-V9"></a>应自护口勿妄出言。</p>
  <p id="aVA">尊者优波鞠提，<a id="a-VB"></a>说此法时，<a id="a-VC"></a>一切大会，<a id="a-VD"></a>有得须陀洹、<a id="a-VE"></a>斯陀含、<a id="a-VF"></a>阿那含、<a id="a-VG"></a>阿罗汉者，<a id="a-VH"></a>种缘觉善根者，<a id="a-VI"></a>发大乘心逮不退者，<a id="a-VJ"></a>不可称计，<a id="a-VK"></a>信受其教，<a id="a-VL"></a>欢喜奉行。</p>
  <p data-pb></p>
  <h2 id="aVM">汪水中虫缘品第六十八</h2>
  <p id="aVN">如是我闻：<a id="a-VO"></a>一时，<a id="a-VP"></a>佛在罗阅祇耆阇崛山中。</p>
  <p id="aVQ">尔时城边，<a id="a-VR"></a>有一汪水，<a id="a-VS"></a>污泥不净，<a id="a-VT"></a>多诸粪秽，<a id="a-VU"></a>屎尿臭处。<a id="a-VV"></a>国中人民，<a id="a-VW"></a>凡鄙之类，<a id="a-VX"></a>恒以瑕秽，<a id="a-VY"></a>投归其中。<a id="a-VZ"></a>有一大虫，<a id="a-Va"></a>其形像蛇，<a id="a-Vb"></a>加有四足，<a id="a-Vc"></a>于其汪水，<a id="a-Vd"></a>东西驰走，<a id="a-Ve"></a>或没或出，<a id="a-Vf"></a>经历年载，<a id="a-Vg"></a>常处其中，<a id="a-Vh"></a>受苦无量。</p>
  <p id="aVi">尔时，<a id="a-Vj"></a>世尊将诸比丘，<a id="a-Vk"></a>前后围绕，<a id="a-Vl"></a>至彼坑所，<a id="a-Vm"></a>问诸比丘：<a id="a-Vn"></a>汝等颇识此虫宿缘所造行不？<a id="a-Vo"></a>时诸比丘，<a id="a-Vp"></a>咸皆思量，<a id="a-Vq"></a>无有能知斯所造行，<a id="a-Vr"></a>俱共白佛，<a id="a-Vs"></a>皆云不知。</p>
  <p id="aVt">时佛告曰：<a id="a-Vu"></a>汝等当听，<a id="a-Vv"></a>吾当为汝说斯所造行。<a id="a-Vw"></a>过去有佛，<a id="a-Vx"></a>名毗婆尸，<a id="a-Vy"></a>出现于世，<a id="a-Vz"></a>教化已周，<a id="a-W0"></a>迁神涅槃。<a id="a-W1"></a>彼佛法中，<a id="a-W2"></a>有十万比丘，<a id="a-W3"></a>净修梵行，<a id="a-W4"></a>闲居乐静，<a id="a-W5"></a>依于一山。<a id="a-W6"></a>其山左右，<a id="a-W7"></a>有好林树，<a id="a-W8"></a>华果茂盛蓊郁无比，<a id="a-W9"></a>其诸树间，<a id="a-WA"></a>流泉浴池，<a id="a-WB"></a>清凉可乐。<a id="a-WC"></a>时诸比丘，<a id="a-WD"></a>依慕住止，<a id="a-WE"></a>遵善行道，<a id="a-WF"></a>勤修不懈，<a id="a-WG"></a>悉具初果，<a id="a-WH"></a>乃至四果，<a id="a-WI"></a>无有凡夫。</p>
  <p id="aWJ">时有五百贾客，<a id="a-WK"></a>共相合集，<a id="a-WL"></a>欲入大海，<a id="a-WM"></a>发引径路，<a id="a-WN"></a>经由此山，<a id="a-WO"></a>见诸比丘克心精勤，<a id="a-WP"></a>内怀欣敬，<a id="a-WQ"></a>思欲设供。<a id="a-WR"></a>时诸贾客，<a id="a-WS"></a>共相合率，<a id="a-WT"></a>往请众僧，<a id="a-WU"></a>求索供养。<a id="a-WV"></a>值诸檀越，<a id="a-WW"></a>各各已请，<a id="a-WX"></a>日日相次，<a id="a-WY"></a>竟不从意。<a id="a-WZ"></a>即诣众僧，<a id="a-Wa"></a>辞入大海：<a id="a-Wb"></a>设我等众，<a id="a-Wc"></a>安隐来还，<a id="a-Wd"></a>当设供养，<a id="a-We"></a>愿哀见许。<a id="a-Wf"></a>时僧默然，<a id="a-Wg"></a>允可受请。<a id="a-Wh"></a>众贾入海，<a id="a-Wi"></a>大获珍宝，<a id="a-Wj"></a>平安还至，<a id="a-Wk"></a>到众僧所，<a id="a-Wl"></a>选众妙宝最上价者，<a id="a-Wm"></a>用施众僧，<a id="a-Wn"></a>规俟饮食，<a id="a-Wo"></a>若食多者，<a id="a-Wp"></a>随意用之。<a id="a-Wq"></a>于时众僧，<a id="a-Wr"></a>受其宝物，<a id="a-Ws"></a>持用付授。<a id="a-Wt"></a>僧摩摩帝，<a id="a-Wu"></a>于后众僧，<a id="a-Wv"></a>食具向尽，<a id="a-Ww"></a>从其求索，<a id="a-Wx"></a>尔时珍宝，<a id="a-Wy"></a>当用续食。<a id="a-Wz"></a>时摩摩帝，<a id="a-X0"></a>答众僧言：<a id="a-X1"></a>贾客前时，<a id="a-X2"></a>自与我宝，<a id="a-X3"></a>何缘乃索？<a id="a-X4"></a>上座维那，<a id="a-X5"></a>语摩摩帝：<a id="a-X6"></a>檀越前时，<a id="a-X7"></a>以宝施僧，<a id="a-X8"></a>令汝举之，<a id="a-X9"></a>今僧食尽，<a id="a-XA"></a>当用裨佐。<a id="a-XB"></a>时摩摩帝，<a id="a-XC"></a>瞋恚而言：<a id="a-XD"></a>汝曹啖屎，<a id="a-XE"></a>此宝是我所有，<a id="a-XF"></a>何缘乃索？<a id="a-XG"></a>时彼众僧，<a id="a-XH"></a>见摩摩帝已起恶意，<a id="a-XI"></a>即便散去。</p>
  <p id="aXJ">由其欺僧恶口骂故，<a id="a-XK"></a>身坏命终，<a id="a-XL"></a>堕阿鼻狱，<a id="a-XM"></a>身常宛转沸屎之中，<a id="a-XN"></a>历九十一劫，<a id="a-XO"></a>乃从狱出，<a id="a-XP"></a>今复堕此屎尿池中，<a id="a-XQ"></a>经历年岁，<a id="a-XR"></a>未由得脱。<a id="a-XS"></a>所以者何？<a id="a-XT"></a>过去有佛，<a id="a-XU"></a>号曰式弃，<a id="a-XV"></a>将诸比丘，<a id="a-XW"></a>临过此坑，<a id="a-XX"></a>示诸弟子，<a id="a-XY"></a>为说本末；<a id="a-XZ"></a>复次有佛，<a id="a-Xa"></a>名曰随叶，<a id="a-Xb"></a>亦复将从诸比丘众，<a id="a-Xc"></a>俱往到其所，<a id="a-Xd"></a>说其因缘，<a id="a-Xe"></a>从此命终，<a id="a-Xf"></a>还入地狱，<a id="a-Xg"></a>经历数万亿岁，<a id="a-Xh"></a>其后命终，<a id="a-Xi"></a>复生是中；<a id="a-Xj"></a>次复有佛，<a id="a-Xk"></a>名曰拘留秦，<a id="a-Xl"></a>亦共徒众，<a id="a-Xm"></a>围绕至此坑所，<a id="a-Xn"></a>垂示诸比丘，<a id="a-Xo"></a>说其本末；<a id="a-Xp"></a>次名拘那含牟尼佛，<a id="a-Xq"></a>亦共弟子，<a id="a-Xr"></a>来至此坑；<a id="a-Xs"></a>次迦葉佛，<a id="a-Xt"></a>亦来至此，<a id="a-Xu"></a>咸为弟子，<a id="a-Xv"></a>说其因缘；<a id="a-Xw"></a>次第七佛，<a id="a-Xx"></a>我释迦牟尼，<a id="a-Xy"></a>今示汝等因缘本末，<a id="a-Xz"></a>观视其虫；<a id="a-Y0"></a>如是一切贤劫千佛，<a id="a-Y1"></a>各各皆尔，<a id="a-Y2"></a>将诸弟子，<a id="a-Y3"></a>到其坑所，<a id="a-Y4"></a>指示其虫，<a id="a-Y5"></a>说其曩昔所造因缘。</p>
  <p id="aY6">时诸比丘，<a id="a-Y7"></a>闻佛所说，<a id="a-Y8"></a>心惊毛竖，<a id="a-Y9"></a>共相敕励，<a id="a-YA"></a>慎护身口意业，<a id="a-YB"></a>信受佛语，<a id="a-YC"></a>欢喜奉行。</p>
  <p data-pb></p>
  <h2 id="aYD">沙弥均提缘品第六十九</h2>
  <p id="aYE">如是我闻：<a id="a-YF"></a>一时，<a id="a-YG"></a>佛在舍卫国祇树给孤独园。</p>
  <p id="aYH">尔时尊者舍利弗，<a id="a-YI"></a>昼夜三时，<a id="a-YJ"></a>恒以天眼，<a id="a-YK"></a>观视世间，<a id="a-YL"></a>谁应度者，<a id="a-YM"></a>辄往度之。<a id="a-YN"></a>尔时有诸贾客，<a id="a-YO"></a>欲诣他国。<a id="a-YP"></a>其诸商人，<a id="a-YQ"></a>共将一狗，<a id="a-YR"></a>至于中路，<a id="a-YS"></a>众贾顿息。<a id="a-YT"></a>伺人不看，<a id="a-YU"></a>闲静之时，<a id="a-YV"></a>狗便盗取众贾人肉。<a id="a-YW"></a>于时众人，<a id="a-YX"></a>即怀瞋恚，<a id="a-YY"></a>便共打狗，<a id="a-YZ"></a>而折其脚，<a id="a-Ya"></a>弃置空野，<a id="a-Yb"></a>舍之而去。</p>
  <p id="aYc">时舍利弗，<a id="a-Yd"></a>遥以天眼，<a id="a-Ye"></a>见此狗身，<a id="a-Yf"></a>挛躃在地，<a id="a-Yg"></a>饥饿困笃，<a id="a-Yh"></a>悬命垂死，<a id="a-Yi"></a>著衣持钵，<a id="a-Yj"></a>入城乞食，<a id="a-Yk"></a>得已持出飞至狗所，<a id="a-Yl"></a>慈心怜愍，<a id="a-Ym"></a>以食施与。<a id="a-Yn"></a>狗得其食，<a id="a-Yo"></a>济活余命，<a id="a-Yp"></a>心甚欢喜，<a id="a-Yq"></a>倍加踊跃。<a id="a-Yr"></a>时舍利弗，<a id="a-Ys"></a>即为其狗，<a id="a-Yt"></a>具足解说微妙之法。<a id="a-Yu"></a>狗便命终，<a id="a-Yv"></a>生舍卫国婆罗门家。</p>
  <p id="aYw">时舍利弗，<a id="a-Yx"></a>独行乞食。<a id="a-Yy"></a>婆罗门见，<a id="a-Yz"></a>而问之言：<a id="a-Z0"></a>尊者独行，<a id="a-Z1"></a>无沙弥耶？<a id="a-Z2"></a>舍利弗言：<a id="a-Z3"></a>我无沙弥，<a id="a-Z4"></a>闻卿有子，<a id="a-Z5"></a>当用见与。<a id="a-Z6"></a>婆罗门言：<a id="a-Z7"></a>我有一子，<a id="a-Z8"></a>字曰均提，<a id="a-Z9"></a>年既孩幼，<a id="a-ZA"></a>不任使令，<a id="a-ZB"></a>比前长大，<a id="a-ZC"></a>当用相与。<a id="a-ZD"></a>时舍利弗，<a id="a-ZE"></a>闻彼语已，<a id="a-ZF"></a>即戢在心，<a id="a-ZG"></a>还至祇洹。<a id="a-ZH"></a>至年七岁，<a id="a-ZI"></a>复来求之。<a id="a-ZJ"></a>时婆罗门，<a id="a-ZK"></a>即以其儿，<a id="a-ZL"></a>付舍利弗，<a id="a-ZM"></a>令使出家。<a id="a-ZN"></a>时舍利弗，<a id="a-ZO"></a>便受其儿，<a id="a-ZP"></a>将至祇洹，<a id="a-ZQ"></a>听为沙弥。<a id="a-ZR"></a>渐为具说种种妙法，<a id="a-ZS"></a>心意开解，<a id="a-ZT"></a>得阿罗汉，<a id="a-ZU"></a>六通清彻，<a id="a-ZV"></a>功德悉备。</p>
  <p id="aZW">时均提沙弥，<a id="a-ZX"></a>始得道已，<a id="a-ZY"></a>自以智力，<a id="a-ZZ"></a>观过去世，<a id="a-Za"></a>本造何行，<a id="a-Zb"></a>来受此形，<a id="a-Zc"></a>得遭圣师，<a id="a-Zd"></a>而获果证。<a id="a-Ze"></a>观见前身，<a id="a-Zf"></a>作一饿狗，<a id="a-Zg"></a>蒙我和尚舍利弗恩，<a id="a-Zh"></a>今得人身，<a id="a-Zi"></a>并获道果，<a id="a-Zj"></a>欣心内发，<a id="a-Zk"></a>而自念言：<a id="a-Zl"></a>我蒙师恩，<a id="a-Zm"></a>得脱诸苦，<a id="a-Zn"></a>今当尽身供给所须，<a id="a-Zo"></a>永作沙弥，<a id="a-Zp"></a>不受大戒。</p>
  <p id="aZq">尔时，<a id="a-Zr"></a>阿难而白佛言：<a id="a-Zs"></a>不审此人，<a id="a-Zt"></a>曩昔之时，<a id="a-Zu"></a>兴何恶行，<a id="a-Zv"></a>受此狗身，<a id="a-Zw"></a>造何善根，<a id="a-Zx"></a>而得解脱？<a id="a-Zy"></a>佛告阿难：<a id="a-Zz"></a>乃往过去迦葉佛时，<a id="a-a0"></a>有诸比丘，<a id="a-a1"></a>集在一处。<a id="a-a2"></a>时年少比丘，<a id="a-a3"></a>音声清雅，<a id="a-a4"></a>善巧赞呗，<a id="a-a5"></a>人所乐听。<a id="a-a6"></a>有一比丘，<a id="a-a7"></a>年高耆老，<a id="a-a8"></a>音声浊钝，<a id="a-a9"></a>不能经呗，<a id="a-aA"></a>每自出声，<a id="a-aB"></a>而自娱乐。<a id="a-aC"></a>其老比丘，<a id="a-aD"></a>已得罗汉，<a id="a-aE"></a>沙门功德，<a id="a-aF"></a>皆悉具足。<a id="a-aG"></a>于时年少妙音比丘，<a id="a-aH"></a>见老沙门音声钝浊，<a id="a-aI"></a>自恃好声，<a id="a-aJ"></a>而诃之言：<a id="a-aK"></a>今汝长老，<a id="a-aL"></a>声如狗吠。<a id="a-aM"></a>轻诃已竟，<a id="a-aN"></a>时老比丘，<a id="a-aO"></a>便呼年少：<a id="a-aP"></a>汝识我不？<a id="a-aQ"></a>年少答曰：<a id="a-aR"></a>我大识汝，<a id="a-aS"></a>汝是迦葉佛时比丘。<a id="a-aT"></a>上座答曰：<a id="a-aU"></a>我今已得阿罗汉道，<a id="a-aV"></a>沙门仪式，<a id="a-aW"></a>悉具足矣。<a id="a-aX"></a>时年少比丘，<a id="a-aY"></a>闻其所说，<a id="a-aZ"></a>心惊毛竖，<a id="a-aa"></a>惶怖自责，<a id="a-ab"></a>即于其前，<a id="a-ac"></a>忏悔过咎。<a id="a-ad"></a>时老比丘，<a id="a-ae"></a>即听忏悔。<a id="a-af"></a>由其恶言，<a id="a-ag"></a>五百世中，<a id="a-ah"></a>常受狗身，<a id="a-ai"></a>由其出家持净戒故，<a id="a-aj"></a>今得见我，<a id="a-ak"></a>蒙得解脱。</p>
  <p id="aal">尔时，<a id="a-am"></a>阿难闻佛所说，<a id="a-an"></a>欢喜信受，<a id="a-ao"></a>顶戴奉行。</p>
 </body>
</html>