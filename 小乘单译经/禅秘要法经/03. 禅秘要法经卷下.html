<!doctype html>
<html id="z3IBUWUd9" data-ver="2772">
 <head>
  <meta charset="utf-8">
  <meta author="鸠摩罗什">
  <meta library="龙藏">
  <meta catalog="小乘单译经">
  <meta period="姚秦">
 </head>
 <body>
  <h1 id="a1">禅秘要法经卷下</h1>
  <p id="a2">“尔时，<a id="a-3"></a>复当自观己身及以他身：<a id="a-4"></a>‘我身、<a id="a-5"></a>他身，<a id="a-6"></a>从颠倒起，<a id="a-7"></a>实无我所。<a id="a-8"></a>若有我者，<a id="a-9"></a>云何忽然见此饿鬼来在我边？<a id="a-A"></a>’尔时，<a id="a-B"></a>复见无量饿鬼，<a id="a-C"></a>其身长大，<a id="a-D"></a>无量无边。<a id="a-E"></a>头如太山，<a id="a-F"></a>咽如丝发，<a id="a-G"></a>饥火所逼，<a id="a-H"></a>叫唤求食。<a id="a-I"></a>见此事已，<a id="a-J"></a>当起慈心，<a id="a-K"></a>以身施鬼。<a id="a-L"></a>饿鬼得已，<a id="a-M"></a>噆食其体，<a id="a-N"></a>即便饱满。<a id="a-O"></a>见是事已，<a id="a-P"></a>复当更教观众多饿鬼。<a id="a-Q"></a>见诸饿鬼，<a id="a-R"></a>绕身四匝，<a id="a-S"></a>如前以身食诸饿鬼。<a id="a-T"></a>见此事已，<a id="a-U"></a>复教摄身使心不散，<a id="a-V"></a>自观己身是不净聚。<a id="a-W"></a>作是观时，<a id="a-X"></a>寻自见身，<a id="a-Y"></a>脓血诸肉，<a id="a-Z"></a>皆段段坏，<a id="a-a"></a>聚在前地。<a id="a-b"></a>见诸众生，<a id="a-c"></a>争取食之。<a id="a-d"></a>既见此事，<a id="a-e"></a>复当自观其身，<a id="a-f"></a>从诸苦生，<a id="a-g"></a>从诸苦有，<a id="a-h"></a>是败坏法，<a id="a-i"></a>不久磨灭，<a id="a-j"></a>饿鬼所食。<a id="a-k"></a>作是相时，<a id="a-l"></a>忽见身内心处有猛火，<a id="a-m"></a>烧前池上一切莲华，<a id="a-n"></a>及诸饿鬼。<a id="a-o"></a>众恶丑形，<a id="a-p"></a>及与池水，<a id="a-q"></a>泓然都尽。</p>
  <p id="ar">“见此事已，<a id="a-s"></a>复当更教谛观己身，<a id="a-t"></a>如前完具，<a id="a-u"></a>身体平复。<a id="a-v"></a>复当更观己身，<a id="a-w"></a>一切毛孔。<a id="a-x"></a>以慈心故，<a id="a-y"></a>血变成乳，<a id="a-z"></a>从毛孔出，<a id="a-10"></a>在地如池，<a id="a-11"></a>众乳盈满。<a id="a-12"></a>复见众多饿鬼，<a id="a-13"></a>至此池上，<a id="a-14"></a>以宿罪故，<a id="a-15"></a>不得乳饮。<a id="a-16"></a>尔时，<a id="a-17"></a>慈心视鬼如子，<a id="a-18"></a>欲令饮乳。<a id="a-19"></a>以鬼罪故，<a id="a-1A"></a>乳变成脓，<a id="a-1B"></a>斯须之间。<a id="a-1C"></a>复更慈心，<a id="a-1D"></a>以慈心故，<a id="a-1E"></a>身毛孔中，<a id="a-1F"></a>一切乳出，<a id="a-1G"></a>胜前数倍。<a id="a-1H"></a>念诸饿鬼，<a id="a-1I"></a>饥苦所逼，<a id="a-1J"></a>何不来饮？<a id="a-1K"></a>尔时饿鬼，<a id="a-1L"></a>其形长大，<a id="a-1M"></a>数十由旬，<a id="a-1N"></a>举足下足，<a id="a-1O"></a>如五百乘车声，<a id="a-1P"></a>来至行者前，<a id="a-1Q"></a>唱言：<a id="a-1R"></a>‘饥！<a id="a-1S"></a>饥！<a id="a-1T"></a>’尔时行者，<a id="a-1U"></a>即以慈心施乳令饮。<a id="a-1V"></a>饿鬼饮时，<a id="a-1W"></a>至口变化为脓。<a id="a-1X"></a>虽复为脓，<a id="a-1Y"></a>以行者慈心故，<a id="a-1Z"></a>即得饱满。<a id="a-1a"></a>见鬼饱已，<a id="a-1b"></a>复自观身，<a id="a-1c"></a>即自见身，<a id="a-1d"></a>足下火出，<a id="a-1e"></a>烧前众生及以诸树，<a id="a-1f"></a>泓然都尽。</p>
  <p id="a1g">“尔时，<a id="a-1h"></a>若见众多异类，<a id="a-1i"></a>复还系念谛观己身，<a id="a-1j"></a>使心不动寂寞无念。<a id="a-1k"></a>既无念想，<a id="a-1l"></a>当发誓愿：<a id="a-1m"></a>‘愿后世生，<a id="a-1n"></a>不受后有，<a id="a-1o"></a>不乐世间。<a id="a-1p"></a>’作此誓已，<a id="a-1q"></a>寻见前地，<a id="a-1r"></a>犹如琉璃。<a id="a-1s"></a>见琉璃下，<a id="a-1t"></a>有金色水。<a id="a-1u"></a>自见己身，<a id="a-1v"></a>与地正等，<a id="a-1w"></a>与水色同。<a id="a-1x"></a>其水温暖，<a id="a-1y"></a>水中生树，<a id="a-1z"></a>如七宝树，<a id="a-20"></a>枝叶蓊郁。<a id="a-21"></a>上有四果，<a id="a-22"></a>果声如铃，<a id="a-23"></a>演说苦、<a id="a-24"></a>空、<a id="a-25"></a>无常、<a id="a-26"></a>无我。<a id="a-27"></a>闻此声已，<a id="a-28"></a>自见己身，<a id="a-29"></a>没于水中，<a id="a-2A"></a>往趣树所。<a id="a-2B"></a>谛自观身，<a id="a-2C"></a>顶上水出，<a id="a-2D"></a>弥漫琉璃池中。<a id="a-2E"></a>忽然之顷，<a id="a-2F"></a>复有火起，<a id="a-2G"></a>火中生风，<a id="a-2H"></a>犹如琉璃。<a id="a-2I"></a>复见顶上，<a id="a-2J"></a>从顶坚强，<a id="a-2K"></a>至乎脚足，<a id="a-2L"></a>犹如金刚。<a id="a-2M"></a>复有火起，<a id="a-2N"></a>烧金刚尽，<a id="a-2O"></a>温水枯涸。<a id="a-2P"></a>寻更观身，<a id="a-2Q"></a>我前见身内池中忽然有树，<a id="a-2R"></a>枝叶具足。<a id="a-2S"></a>树端有果，<a id="a-2T"></a>其声如铃，<a id="a-2U"></a>演说苦、<a id="a-2V"></a>空、<a id="a-2W"></a>无常、<a id="a-2X"></a>无我清净之法。<a id="a-2Y"></a>如此妙果，<a id="a-2Z"></a>有好音声，<a id="a-2a"></a>香味具足，<a id="a-2b"></a>‘我今宜食！<a id="a-2c"></a>’作此想已，<a id="a-2d"></a>即仰攀树，<a id="a-2e"></a>取果食之。<a id="a-2f"></a>才得一果，<a id="a-2g"></a>其味甘美，<a id="a-2h"></a>无物可譬。<a id="a-2i"></a>既食果已，<a id="a-2j"></a>见树干枯。<a id="a-2k"></a>其余三果，<a id="a-2l"></a>尚有光明。<a id="a-2m"></a>食果之后，<a id="a-2n"></a>身心恬澹，<a id="a-2o"></a>无忧喜想。<a id="a-2p"></a>自观心识，<a id="a-2q"></a>是败坏法，<a id="a-2r"></a>从诸苦有，<a id="a-2s"></a>诸苦根本，<a id="a-2t"></a>识为因缘。<a id="a-2u"></a>今观此识，<a id="a-2v"></a>如水上泡，<a id="a-2w"></a>无有暂停。<a id="a-2x"></a>四大无主，<a id="a-2y"></a>身无有我，<a id="a-2z"></a>识无依止。<a id="a-30"></a>如是诸法，<a id="a-31"></a>复七七四十九遍，<a id="a-32"></a>谛观心识，<a id="a-33"></a>是败坏法。<a id="a-34"></a>尔时自见己身，<a id="a-35"></a>白如珂雪，<a id="a-36"></a>节节相柱。</p>
  <p id="a37">“复当更教，<a id="a-38"></a>自以右手，<a id="a-39"></a>摩触此身。<a id="a-3A"></a>见身如尘，<a id="a-3B"></a>骨末如粉，<a id="a-3C"></a>如粉尘地。<a id="a-3D"></a>寻复更教，<a id="a-3E"></a>观身如气，<a id="a-3F"></a>从数息有；<a id="a-3G"></a>身如气囊，<a id="a-3H"></a>无有暂停。<a id="a-3I"></a>复当更教，<a id="a-3J"></a>寻自观身，<a id="a-3K"></a>如前还为一白骨人。<a id="a-3L"></a>见骨人已，<a id="a-3M"></a>自观己身，<a id="a-3N"></a>如前还散，<a id="a-3O"></a>犹如微尘，<a id="a-3P"></a>如人以粉用涂于地。<a id="a-3Q"></a>寻见地上，<a id="a-3R"></a>有青色骨人。<a id="a-3S"></a>复如前观，<a id="a-3T"></a>末此青色骨人，<a id="a-3U"></a>以用涂地。<a id="a-3V"></a>复更观身，<a id="a-3W"></a>如青微尘。<a id="a-3X"></a>尘变成骨人。<a id="a-3Y"></a>其骨尽黑。<a id="a-3Z"></a>复当如前以末涂地。<a id="a-3a"></a>复自观身。<a id="a-3b"></a>犹如黑地。<a id="a-3c"></a>见黑地中。<a id="a-3d"></a>有四黑蛇。<a id="a-3e"></a>眼赤如火。<a id="a-3f"></a>蛇来逼身。<a id="a-3g"></a>吐毒欲害。<a id="a-3h"></a>不能为害。<a id="a-3i"></a>即变为火。<a id="a-3j"></a>自烧己身。<a id="a-3k"></a>尔时空中有自然声，<a id="a-3l"></a>恒说苦、<a id="a-3m"></a>空、<a id="a-3n"></a>无常、<a id="a-3o"></a>无我等法。<a id="a-3p"></a>见此事时，<a id="a-3q"></a>一一毒蛇，<a id="a-3r"></a>八十八头，<a id="a-3s"></a>为火所焚。<a id="a-3t"></a>见此事时，<a id="a-3u"></a>空中自然有水，<a id="a-3v"></a>洒毒蛇身，<a id="a-3w"></a>众火尽灭，<a id="a-3x"></a>八十八头，<a id="a-3y"></a>一切都消。<a id="a-3z"></a>出定之时，<a id="a-40"></a>觉身安乐恬怕无为。</p>
  <p id="a41">“复当更教，<a id="a-42"></a>自观己身，<a id="a-43"></a>无高大想。<a id="a-44"></a>寻复见身，<a id="a-45"></a>自然高大，<a id="a-46"></a>明显可观，<a id="a-47"></a>如七宝山。<a id="a-48"></a>自见己心，<a id="a-49"></a>如摩尼珠。<a id="a-4A"></a>尔时复当如上观空。<a id="a-4B"></a>作观空时，<a id="a-4C"></a>自觉己身，<a id="a-4D"></a>和悦柔软快乐无比。<a id="a-4E"></a>前莲华上，<a id="a-4F"></a>七宝色光，<a id="a-4G"></a>流入己心。<a id="a-4H"></a>在摩尼珠中，<a id="a-4I"></a>满足十过，<a id="a-4J"></a>七支七色，<a id="a-4K"></a>皆悉具足。<a id="a-4L"></a>自观身空，<a id="a-4M"></a>亦无众想。<a id="a-4N"></a>尔时顶上有自然光，<a id="a-4O"></a>似金色云，<a id="a-4P"></a>亦如宝盖，<a id="a-4Q"></a>色复似银，<a id="a-4R"></a>从顶上入，<a id="a-4S"></a>覆摩尼珠光上。<a id="a-4T"></a>出定入定，<a id="a-4U"></a>恒见此事。<a id="a-4V"></a>见此事者，<a id="a-4W"></a>自然不杀、<a id="a-4X"></a>不盗、<a id="a-4Y"></a>不邪淫、<a id="a-4Z"></a>不妄语、<a id="a-4a"></a>不饮酒。<a id="a-4b"></a>”</p>
  <p id="a4c">佛告阿难：<a id="a-4d"></a>“佛灭度后，<a id="a-4e"></a>四部弟子，<a id="a-4f"></a>比丘、<a id="a-4g"></a>比丘尼、<a id="a-4h"></a>优婆塞、<a id="a-4i"></a>优婆夷，<a id="a-4j"></a>作此观者，<a id="a-4k"></a>名第二十六正观，<a id="a-4l"></a>亦名得须陀洹道。<a id="a-4m"></a>若得此观，<a id="a-4n"></a>要当审实，<a id="a-4o"></a>使身自然离五种恶，<a id="a-4p"></a>合修多罗，<a id="a-4q"></a>不违毗尼，<a id="a-4r"></a>随顺阿毗昙。<a id="a-4s"></a>此名须陀洹果相。<a id="a-4t"></a>”</p>
  <p id="a4u">尔时，<a id="a-4v"></a>阿难闻佛所说，<a id="a-4w"></a>欢喜奉行。</p>
  <p id="a4x">佛告阿难：<a id="a-4y"></a>“若有行者，<a id="a-4z"></a>得此观者，<a id="a-50"></a>宜当密藏，<a id="a-51"></a>勿妄宣传！<a id="a-52"></a>但当一心勤行精进。<a id="a-53"></a>勤行精进已，<a id="a-54"></a>复当更教，<a id="a-55"></a>谛观地大。<a id="a-56"></a>地大观法，<a id="a-57"></a>亦如上说。<a id="a-58"></a>观地大已，<a id="a-59"></a>次教观水大。<a id="a-5A"></a>观水大者，<a id="a-5B"></a>自观己身，<a id="a-5C"></a>身中诸水，<a id="a-5D"></a>身如琉璃，<a id="a-5E"></a>刚强难坏。<a id="a-5F"></a>若见自身，<a id="a-5G"></a>悉皆是水，<a id="a-5H"></a>当教易观。<a id="a-5I"></a>若复见身，<a id="a-5J"></a>尽成琉璃，<a id="a-5K"></a>亦教易观。<a id="a-5L"></a>观于地大，<a id="a-5M"></a>使琉璃身，<a id="a-5N"></a>犹如微气，<a id="a-5O"></a>见水从眼中现。<a id="a-5P"></a>若见此事，<a id="a-5Q"></a>名细微四大观。<a id="a-5R"></a>复当更教，<a id="a-5S"></a>从头已上，<a id="a-5T"></a>使水满中，<a id="a-5U"></a>见水从眼中出，<a id="a-5V"></a>亦不堕地。<a id="a-5W"></a>自见己眼，<a id="a-5X"></a>如水上沫，<a id="a-5Y"></a>亦满水中。<a id="a-5Z"></a>若见此事，<a id="a-5a"></a>头水不温不冷，<a id="a-5b"></a>调和得所。<a id="a-5c"></a>水若温者，<a id="a-5d"></a>是假伪观。<a id="a-5e"></a>水色澄清，<a id="a-5f"></a>不温不凉。<a id="a-5g"></a>次当更教，<a id="a-5h"></a>观腰已上水，<a id="a-5i"></a>不温不冷。<a id="a-5j"></a>复观咽喉，<a id="a-5k"></a>如琉璃筒，<a id="a-5l"></a>水入胸中，<a id="a-5m"></a>次下至腹，<a id="a-5n"></a>及乃[月+坒]膝，<a id="a-5o"></a>莫令入臂。<a id="a-5p"></a>使水澄清，<a id="a-5q"></a>如玻瓈精色。<a id="a-5r"></a>若觉水温，<a id="a-5s"></a>乃是真观。</p>
  <p id="a5t">“此想成已，<a id="a-5u"></a>复教通彻四支诸节，<a id="a-5v"></a>水皆满中，<a id="a-5w"></a>如琉璃器持用盛水，<a id="a-5x"></a>渐渐广大，<a id="a-5y"></a>见满一床，<a id="a-5z"></a>外人亦见。<a id="a-60"></a>若见此水清冷，<a id="a-61"></a>乃是真水。<a id="a-62"></a>若见余相，<a id="a-63"></a>不名真实。<a id="a-64"></a>入水光三昧，<a id="a-65"></a>渐渐广大满一室内，<a id="a-66"></a>水皆澄清，<a id="a-67"></a>如琉璃气；<a id="a-68"></a>渐渐广大，<a id="a-69"></a>遍满三千大千世界。<a id="a-6A"></a>见此事时，<a id="a-6B"></a>当于静处一心安坐，<a id="a-6C"></a>敕诸同学，<a id="a-6D"></a>皆使清净，<a id="a-6E"></a>不令愦闹。<a id="a-6F"></a>尔时复当见水上紫焰起，<a id="a-6G"></a>当自忆想：<a id="a-6H"></a>‘此水从何处起？<a id="a-6I"></a>云何当尽？<a id="a-6J"></a>若言我是水者，<a id="a-6K"></a>我身无我。<a id="a-6L"></a>前已观无我，<a id="a-6M"></a>今从无法中，<a id="a-6N"></a>水从何起？<a id="a-6O"></a>’作是念时，<a id="a-6P"></a>水性如气，<a id="a-6Q"></a>渐渐从顶上没。<a id="a-6R"></a>水稍稍尽，<a id="a-6S"></a>唯身皮在。<a id="a-6T"></a>自见己身，<a id="a-6U"></a>极为微薄，<a id="a-6V"></a>无物可譬，<a id="a-6W"></a>如微尘草束。<a id="a-6X"></a>复见身内，<a id="a-6Y"></a>忽然有火，<a id="a-6Z"></a>烧身都尽。<a id="a-6a"></a>观身无所，<a id="a-6b"></a>永无有我。<a id="a-6c"></a>我及众生，<a id="a-6d"></a>一切都无。<a id="a-6e"></a>尔时行者，<a id="a-6f"></a>心意恬怕，<a id="a-6g"></a>极为微细，<a id="a-6h"></a>无物可譬。<a id="a-6i"></a>此想成时，<a id="a-6j"></a>名第二十七真无我观，<a id="a-6k"></a>亦名灭水大想，<a id="a-6l"></a>亦名向斯陀含。<a id="a-6m"></a>其余微细贤圣法界，<a id="a-6n"></a>微妙难胜，<a id="a-6o"></a>不可具说。<a id="a-6p"></a>行者坐时，<a id="a-6q"></a>修诸三昧，<a id="a-6r"></a>得无我三昧时，<a id="a-6s"></a>当自然见佛。<a id="a-6t"></a>”</p>
  <p id="a6u">佛告阿难：<a id="a-6v"></a>“汝今好受持是真实水大微妙境界，<a id="a-6w"></a>广为未来一切众生，<a id="a-6x"></a>敷演广说。<a id="a-6y"></a>”</p>
  <p id="a6z">尔时，<a id="a-70"></a>阿难闻佛所说，<a id="a-71"></a>欢喜奉行。</p>
  <p id="a72">佛告阿难：<a id="a-73"></a>“得此观已，<a id="a-74"></a>复当更教水大观法。<a id="a-75"></a>此水大观，<a id="a-76"></a>极为微细。<a id="a-77"></a>使此水大与火大合，<a id="a-78"></a>见身如气，<a id="a-79"></a>如琉璃影。<a id="a-7A"></a>观脐四边，<a id="a-7B"></a>火焰俱起。<a id="a-7C"></a>见于火焰，<a id="a-7D"></a>犹如日映。<a id="a-7E"></a>若见脐上有火光起，<a id="a-7F"></a>或有从鼻中出，<a id="a-7G"></a>或有从口中出，<a id="a-7H"></a>耳眼随意出入。<a id="a-7I"></a>若见此事，<a id="a-7J"></a>见一切火，<a id="a-7K"></a>从毛孔出。<a id="a-7L"></a>火出之后，<a id="a-7M"></a>有绿色水，<a id="a-7N"></a>寻从火后。<a id="a-7O"></a>自见身中，<a id="a-7P"></a>水上火下，<a id="a-7Q"></a>火上水下，<a id="a-7R"></a>观身无身。<a id="a-7S"></a>此想成时，<a id="a-7T"></a>见身水火，<a id="a-7U"></a>不温不冷，<a id="a-7V"></a>身心寂尔，<a id="a-7W"></a>安住无碍。<a id="a-7X"></a>此名斯陀含果，<a id="a-7Y"></a>亦名境界实相。</p>
  <p id="a7Z">“见此事时，<a id="a-7a"></a>出定入定，<a id="a-7b"></a>恒不见身。<a id="a-7c"></a>入定之时，<a id="a-7d"></a>外人亦见水火，<a id="a-7e"></a>从毛孔出，<a id="a-7f"></a>从毛孔入。<a id="a-7g"></a>贪淫多者，<a id="a-7h"></a>见火从顶上入，<a id="a-7i"></a>从身根出，<a id="a-7j"></a>然后遍满身体，<a id="a-7k"></a>水亦复然。<a id="a-7l"></a>复当自观头上火，<a id="a-7m"></a>如阎浮檀那金光云盖。<a id="a-7n"></a>或见身下，<a id="a-7o"></a>如七宝华。<a id="a-7p"></a>心中恬静，<a id="a-7q"></a>安隐快乐；<a id="a-7r"></a>世间乐事，<a id="a-7s"></a>无以为譬。<a id="a-7t"></a>出定之时，<a id="a-7u"></a>身亦安乐，<a id="a-7v"></a>令外众生见已禅定三昧安隐金光金色，<a id="a-7w"></a>帝释诸天恭敬礼拜，<a id="a-7x"></a>并言：<a id="a-7y"></a>‘大德，<a id="a-7z"></a>汝今苦尽，<a id="a-80"></a>必定当成斯陀含果。<a id="a-81"></a>’闻已欢喜，<a id="a-82"></a>修身禅定，<a id="a-83"></a>心无系碍，<a id="a-84"></a>安隐快乐，<a id="a-85"></a>游戏无我三昧中，<a id="a-86"></a>亦渐入空三昧门；<a id="a-87"></a>无愿、<a id="a-88"></a>无作诸三昧等，<a id="a-89"></a>悉现在前。<a id="a-8A"></a>如此微妙善胜境界，<a id="a-8B"></a>行者坐时，<a id="a-8C"></a>于禅定中，<a id="a-8D"></a>自然分别。<a id="a-8E"></a>若钝根者，<a id="a-8F"></a>大师世尊现前为说。<a id="a-8G"></a>以见佛故，<a id="a-8H"></a>闻法欢喜，<a id="a-8I"></a>应时即得斯陀含道。<a id="a-8J"></a>复当至心覆寻前观，<a id="a-8K"></a>经二十五反，<a id="a-8L"></a>极令明利。<a id="a-8M"></a>”</p>
  <p id="a8N">佛告阿难：<a id="a-8O"></a>“汝好持此第二十九水大观，<a id="a-8P"></a>慎勿忘失！<a id="a-8Q"></a>得此观者，<a id="a-8R"></a>亦名斯陀含，<a id="a-8S"></a>亦名善往来往。<a id="a-8T"></a>宿世善根业因缘故，<a id="a-8U"></a>遇善知识清净法行，<a id="a-8V"></a>汝乃当得此斯陀含道。<a id="a-8W"></a>”</p>
  <p id="a8X">尔时，<a id="a-8Y"></a>阿难闻佛所说，<a id="a-8Z"></a>欢喜奉行。</p>
  <p id="a8a">佛告阿难：<a id="a-8b"></a>“若有比丘、<a id="a-8c"></a>比丘尼、<a id="a-8d"></a>优婆塞、<a id="a-8e"></a>优婆夷，<a id="a-8f"></a>若得此微妙水大观已，<a id="a-8g"></a>复当更教安隐微妙最胜奇特火大观法。<a id="a-8h"></a>作此观时，<a id="a-8i"></a>自见脐中微妙火光，<a id="a-8j"></a>状如莲华，<a id="a-8k"></a>其色光明，<a id="a-8l"></a>如和合百千万亿阎浮檀那金。<a id="a-8m"></a>见此事已，<a id="a-8n"></a>复当更教观身内火。<a id="a-8o"></a>观内火时，<a id="a-8p"></a>自见心火，<a id="a-8q"></a>常有光明，<a id="a-8r"></a>过于百千万亿明月神珠。<a id="a-8s"></a>心光清净，<a id="a-8t"></a>亦复如是。<a id="a-8u"></a>出定入定，<a id="a-8v"></a>如人持明火珠行，<a id="a-8w"></a>虑恐他见。<a id="a-8x"></a>唯自心中，<a id="a-8y"></a>明了如是，<a id="a-8z"></a>他人不见。<a id="a-90"></a>渐渐大明，<a id="a-91"></a>见身犹如玻瓈明镜，<a id="a-92"></a>见心亦如明月神珠；<a id="a-93"></a>虑他人见，<a id="a-94"></a>他人其实不见此事。<a id="a-95"></a>入定之时，<a id="a-96"></a>以心明故，<a id="a-97"></a>见三千大千世界粗相，<a id="a-98"></a>见阎浮提须弥山，<a id="a-99"></a>及大海水，<a id="a-9A"></a>悉皆了了。<a id="a-9B"></a>复见大海水中摩尼珠王。<a id="a-9C"></a>其摩尼珠王，<a id="a-9D"></a>焰出诸火。</p>
  <p id="a9E">“见此事已，<a id="a-9F"></a>尔时见佛，<a id="a-9G"></a>为其广说九次第定。<a id="a-9H"></a>九次第定者，<a id="a-9I"></a>九无碍，<a id="a-9J"></a>八解脱。<a id="a-9K"></a>如此等观，<a id="a-9L"></a>不须豫受，<a id="a-9M"></a>佛现前故，<a id="a-9N"></a>佛自为说。<a id="a-9O"></a>其利根者，<a id="a-9P"></a>闻佛说法九无碍道中，<a id="a-9Q"></a>应时即得阿罗汉道，<a id="a-9R"></a>超越阿那含地；<a id="a-9S"></a>如好白氎，<a id="a-9T"></a>易染为色。<a id="a-9U"></a>若钝根者，<a id="a-9V"></a>复当更教风大观法。<a id="a-9W"></a>风大观法者，<a id="a-9X"></a>见一切风，<a id="a-9Y"></a>极为微细，<a id="a-9Z"></a>细中细者，<a id="a-9a"></a>可以心眼见，<a id="a-9b"></a>而不可具说。<a id="a-9c"></a>风复杂火，<a id="a-9d"></a>火复杂风，<a id="a-9e"></a>水入火中，<a id="a-9f"></a>风入水中，<a id="a-9g"></a>火入风中。<a id="a-9h"></a>风、<a id="a-9i"></a>火、<a id="a-9j"></a>水等，<a id="a-9k"></a>各随毛孔，<a id="a-9l"></a>如意自在。<a id="a-9m"></a>或复有风，<a id="a-9n"></a>十色具足，<a id="a-9o"></a>如十宝光，<a id="a-9p"></a>从身毛孔出，<a id="a-9q"></a>从顶上入；<a id="a-9r"></a>从脐中出，<a id="a-9s"></a>从足下入；<a id="a-9t"></a>一切身分中出，<a id="a-9u"></a>从眉间入；<a id="a-9v"></a>从眉间出，<a id="a-9w"></a>从一切身分入。<a id="a-9x"></a>如此种种无量境界，<a id="a-9y"></a>贤圣光明，<a id="a-9z"></a>贤圣种子，<a id="a-A0"></a>诸贤圣法，<a id="a-A1"></a>皆从此风大中起，<a id="a-A2"></a>从此风大中入。<a id="a-A3"></a>此风大观，<a id="a-A4"></a>具足相貌微妙境界，<a id="a-A5"></a>唯阿罗汉，<a id="a-A6"></a>能广分别，<a id="a-A7"></a>不可具说。<a id="a-A8"></a>行者坐时，<a id="a-A9"></a>当自然见。<a id="a-AA"></a>若见此事，<a id="a-AB"></a>练诸烦恼，<a id="a-AC"></a>成阿那含。<a id="a-AD"></a>此风大观，<a id="a-AE"></a>名第三十阿那含相应境界相。<a id="a-AF"></a>”</p>
  <p id="aAG">佛告阿难：<a id="a-AH"></a>“汝好受持是阿那含相应最胜境界风大观法，<a id="a-AI"></a>慎勿忘失！<a id="a-AJ"></a>”</p>
  <p id="aAK">尔时，<a id="a-AL"></a>阿难闻佛所说，<a id="a-AM"></a>欢喜奉行。</p>
  <p id="aAN">如是我闻：<a id="a-AO"></a>一时，<a id="a-AP"></a>佛在舍卫国祇树给孤独园，<a id="a-AQ"></a>与千二百五十比丘俱。</p>
  <p id="aAR">尔时，<a id="a-AS"></a>尊者摩诃迦葉，<a id="a-AT"></a>有一弟子，<a id="a-AU"></a>是王舍大城苦得尼揵子儿，<a id="a-AV"></a>名阿只达多。<a id="a-AW"></a>求尊者摩诃迦葉，<a id="a-AX"></a>出家学道，<a id="a-AY"></a>修行苦行，<a id="a-AZ"></a>具十二头陀。<a id="a-Aa"></a>经历五年，<a id="a-Ab"></a>得阿那含果，<a id="a-Ac"></a>不能增进成阿罗汉。<a id="a-Ad"></a>即从座起，<a id="a-Ae"></a>至迦葉所，<a id="a-Af"></a>整衣服，<a id="a-Ag"></a>叉手合掌，<a id="a-Ah"></a>顶礼摩诃迦葉，<a id="a-Ai"></a>白言：<a id="a-Aj"></a>“和尚，<a id="a-Ak"></a>我随和尚，<a id="a-Al"></a>勤修精进，<a id="a-Am"></a>如救头然，<a id="a-An"></a>已经五年。<a id="a-Ao"></a>今得住于阿那含果，<a id="a-Ap"></a>身心疲懈，<a id="a-Aq"></a>不能增进无上解脱。<a id="a-Ar"></a>唯愿和尚，<a id="a-As"></a>为我速说。<a id="a-At"></a>”</p>
  <p id="aAu">尔时，<a id="a-Av"></a>摩诃迦葉即入三昧，<a id="a-Aw"></a>观比丘心，<a id="a-Ax"></a>知此比丘不尽诸漏，<a id="a-Ay"></a>从此命终，<a id="a-Az"></a>生阿那含天。<a id="a-B0"></a>从三昧起，<a id="a-B1"></a>告言：<a id="a-B2"></a>“法子，<a id="a-B3"></a>我今身心，<a id="a-B4"></a>一切自在，<a id="a-B5"></a>入自在三昧。<a id="a-B6"></a>观汝宿世所有业报，<a id="a-B7"></a>于此身上，<a id="a-B8"></a>无缘得成罗汉道。<a id="a-B9"></a>”</p>
  <p id="aBA">阿只达多闻此语已，<a id="a-BB"></a>悲泣雨泪，<a id="a-BC"></a>白言：<a id="a-BD"></a>“和尚，<a id="a-BE"></a>如我今者，<a id="a-BF"></a>不乐生天。<a id="a-BG"></a>如困病人求无常力，<a id="a-BH"></a>我畏生死，<a id="a-BI"></a>亦复如是。<a id="a-BJ"></a>”</p>
  <p id="aBK">尔时，<a id="a-BL"></a>迦葉告言：<a id="a-BM"></a>“法子，<a id="a-BN"></a>善哉！<a id="a-BO"></a>善哉！<a id="a-BP"></a>善男子，<a id="a-BQ"></a>夫生死恶，<a id="a-BR"></a>犹如猛火，<a id="a-BS"></a>烧灭一切，<a id="a-BT"></a>甚可厌患！<a id="a-BU"></a>我观汝根，<a id="a-BV"></a>不得明审。<a id="a-BW"></a>又复世尊，<a id="a-BX"></a>与诸比丘，<a id="a-BY"></a>在祇陀林。<a id="a-BZ"></a>我今与汝俱往佛所。<a id="a-Ba"></a>”</p>
  <p id="aBb">时彼比丘，<a id="a-Bc"></a>著衣持钵，<a id="a-Bd"></a>随迦葉后，<a id="a-Be"></a>诣祇陀林，<a id="a-Bf"></a>到于佛所。<a id="a-Bg"></a>见佛世尊，<a id="a-Bh"></a>身如金山，<a id="a-Bi"></a>处大众中，<a id="a-Bj"></a>威德自在，<a id="a-Bk"></a>三十二相、<a id="a-Bl"></a>八十种好，<a id="a-Bm"></a>皆悉备足。<a id="a-Bn"></a>为佛作礼，<a id="a-Bo"></a>绕佛七匝，<a id="a-Bp"></a>却住一面，<a id="a-Bq"></a>胡跪合掌，<a id="a-Br"></a>白言：<a id="a-Bs"></a>“世尊，<a id="a-Bt"></a>我此弟子阿只达多，<a id="a-Bu"></a>随从我后，<a id="a-Bv"></a>修十二头陀，<a id="a-Bw"></a>住深禅定，<a id="a-Bx"></a>至阿那含，<a id="a-By"></a>不能增进竭烦恼海。<a id="a-Bz"></a>唯愿天尊，<a id="a-C0"></a>为说甚深灌顶甘露净解脱行。<a id="a-C1"></a>”</p>
  <p id="aC2">尔时，<a id="a-C3"></a>世尊告阿只达言：<a id="a-C4"></a>“善哉！<a id="a-C5"></a>善哉！<a id="a-C6"></a>阿只达，<a id="a-C7"></a>快问是事。<a id="a-C8"></a>吾当为汝分别解脱，<a id="a-C9"></a>谛听善思！<a id="a-CA"></a>乃往过去无央数世，<a id="a-CB"></a>彼世有佛，<a id="a-CC"></a>名大光明如来、<a id="a-CD"></a>应供、<a id="a-CE"></a>正遍知、<a id="a-CF"></a>明行足、<a id="a-CG"></a>善逝、<a id="a-CH"></a>世间解、<a id="a-CI"></a>无上士、<a id="a-CJ"></a>调御丈夫、<a id="a-CK"></a>天人师、<a id="a-CL"></a>佛世尊。<a id="a-CM"></a>彼佛出世，<a id="a-CN"></a>三种示现，<a id="a-CO"></a>教化众生。<a id="a-CP"></a>度人周讫，<a id="a-CQ"></a>于像法中，<a id="a-CR"></a>有一大国，<a id="a-CS"></a>名波罗奈，<a id="a-CT"></a>王名梵摩达多。<a id="a-CU"></a>王有太子，<a id="a-CV"></a>名忍辱铠，<a id="a-CW"></a>坚发甚深阿耨多罗三藐三菩提心，<a id="a-CX"></a>求一切种智，<a id="a-CY"></a>自誓不杀，<a id="a-CZ"></a>修十善业，<a id="a-Ca"></a>于六波罗蜜无疲厌心。</p>
  <p id="aCb">“时彼国中有一长者，<a id="a-Cc"></a>名日月音，<a id="a-Cd"></a>自在无量，<a id="a-Ce"></a>唯有一子，<a id="a-Cf"></a>忽遇热病，<a id="a-Cg"></a>风大入心，<a id="a-Ch"></a>狂乱无智，<a id="a-Ci"></a>手执利剑，<a id="a-Cj"></a>走入巷陌杀害众生。<a id="a-Ck"></a>时彼长者，<a id="a-Cl"></a>爱念子故，<a id="a-Cm"></a>手擎香炉，<a id="a-Cn"></a>至四城门外，<a id="a-Co"></a>烧香散华，<a id="a-Cp"></a>发大誓愿，<a id="a-Cq"></a>而作是言：<a id="a-Cr"></a>‘世间若有神仙圣人医师咒师，<a id="a-Cs"></a>能救我子狂乱病者，<a id="a-Ct"></a>一切所有，<a id="a-Cu"></a>悉用奉施。<a id="a-Cv"></a>’尔时，<a id="a-Cw"></a>太子出城游戏，<a id="a-Cx"></a>见大长者，<a id="a-Cy"></a>修于慈心，<a id="a-Cz"></a>为子求愿，<a id="a-D0"></a>心生欢喜，<a id="a-D1"></a>而作是言：<a id="a-D2"></a>‘此大长者，<a id="a-D3"></a>勤修慈心，<a id="a-D4"></a>普为一切。<a id="a-D5"></a>而长者子，<a id="a-D6"></a>遇大重病，<a id="a-D7"></a>愿诸神仙，<a id="a-D8"></a>必兴慈悲，<a id="a-D9"></a>来至此处，<a id="a-DA"></a>救长者子。<a id="a-DB"></a>’语顷即有一大仙人，<a id="a-DC"></a>从于雪山，<a id="a-DD"></a>腾虚而至，<a id="a-DE"></a>名曰光味，<a id="a-DF"></a>至长者所，<a id="a-DG"></a>告长者言：<a id="a-DH"></a>‘汝子所患，<a id="a-DI"></a>从热病起。<a id="a-DJ"></a>因热病故，<a id="a-DK"></a>生大瞋恚，<a id="a-DL"></a>心脉悉开，<a id="a-DM"></a>风大入心，<a id="a-DN"></a>是故发狂。<a id="a-DO"></a>如此病者，<a id="a-DP"></a>如仙经说：<a id="a-DQ"></a>风大动者，<a id="a-DR"></a>当须无瞋善男子心血，<a id="a-DS"></a>以用涂身；<a id="a-DT"></a>须善人髓，<a id="a-DU"></a>服如大豆，<a id="a-DV"></a>可得除愈。<a id="a-DW"></a>’</p>
  <p id="aDX">“尔时，<a id="a-DY"></a>长者闻仙人说，<a id="a-DZ"></a>即于路中，<a id="a-Da"></a>顶礼太子，<a id="a-Db"></a>白言：<a id="a-Dc"></a>‘地天大仙人，<a id="a-Dd"></a>说我子所患，<a id="a-De"></a>当用慈心无瞋人血及以骨髓，<a id="a-Df"></a>乃可得差。<a id="a-Dg"></a>我今正欲自刺我身出血食子，<a id="a-Dh"></a>破骨出髓，<a id="a-Di"></a>持与令服。<a id="a-Dj"></a>唯愿太子，<a id="a-Dk"></a>听许此事。<a id="a-Dl"></a>’尔时，<a id="a-Dm"></a>太子告言：<a id="a-Dn"></a>‘长者，<a id="a-Do"></a>我闻佛说：<a id="a-Dp"></a>若有众生苦恼父母，<a id="a-Dq"></a>堕大地狱，<a id="a-Dr"></a>无有出期。<a id="a-Ds"></a>云何长者自破身体，<a id="a-Dt"></a>欲令子差？<a id="a-Du"></a>且忍须臾！<a id="a-Dv"></a>当为长者作大方便。<a id="a-Dw"></a>’尔时，<a id="a-Dx"></a>长者闻太子敕，<a id="a-Dy"></a>心大欢喜，<a id="a-Dz"></a>礼太子足，<a id="a-E0"></a>还至家中，<a id="a-E1"></a>象负其子，<a id="a-E2"></a>送与太子。<a id="a-E3"></a>太子见已，<a id="a-E4"></a>醍醐灌之。</p>
  <p id="aE5">“尔时，<a id="a-E6"></a>仙人告太子言：<a id="a-E7"></a>‘设以此药，<a id="a-E8"></a>灌此男子，<a id="a-E9"></a>经九十日，<a id="a-EA"></a>终不可差。<a id="a-EB"></a>要得慈心无瞋人血。<a id="a-EC"></a>’尔时，<a id="a-ED"></a>太子内自思惟：<a id="a-EE"></a>‘除我身外，<a id="a-EF"></a>其余众生，<a id="a-EG"></a>皆当起瞋。<a id="a-EH"></a>我今为此救诸病苦，<a id="a-EI"></a>济生死命，<a id="a-EJ"></a>誓求佛道。<a id="a-EK"></a>于未来世，<a id="a-EL"></a>若得成佛，<a id="a-EM"></a>亦当施此法身常命。<a id="a-EN"></a>’作此誓已，<a id="a-EO"></a>即刺身以血涂彼大长者子，<a id="a-EP"></a>破骨出髓，<a id="a-EQ"></a>与之令服。<a id="a-ER"></a>长者子服已，<a id="a-ES"></a>病得除愈。<a id="a-ET"></a>是时，<a id="a-EU"></a>太子以破骨故，<a id="a-EV"></a>迷闷躄地。</p>
  <p id="aEW">“尔时，<a id="a-EX"></a>天地六种震动。<a id="a-EY"></a>释、<a id="a-EZ"></a>梵、<a id="a-Ea"></a>护世，<a id="a-Eb"></a>无数天子，<a id="a-Ec"></a>佥然俱下，<a id="a-Ed"></a>到太子所，<a id="a-Ee"></a>告太子言：<a id="a-Ef"></a>‘汝今以身济病众生，<a id="a-Eg"></a>欲求何等？<a id="a-Eh"></a>为求帝释、<a id="a-Ei"></a>魔王、<a id="a-Ej"></a>梵天、<a id="a-Ek"></a>转轮圣王？<a id="a-El"></a>三界之中，<a id="a-Em"></a>欲求何等？<a id="a-En"></a>’尔时，<a id="a-Eo"></a>太子白帝释言：<a id="a-Ep"></a>‘我今所求，<a id="a-Eq"></a>亦不欲三界之中尊荣豪贵。<a id="a-Er"></a>我所求者，<a id="a-Es"></a>乃愿欲成阿耨多罗三藐三菩提。<a id="a-Et"></a>’尔时，<a id="a-Eu"></a>帝释闻此语已，<a id="a-Ev"></a>告太子言：<a id="a-Ew"></a>‘汝今刺身破骨出髓，<a id="a-Ex"></a>身体战掉，<a id="a-Ey"></a>有慨恨不？<a id="a-Ez"></a>’尔时，<a id="a-F0"></a>太子即立誓愿：<a id="a-F1"></a>‘我从始刺身体，<a id="a-F2"></a>乃至于今，<a id="a-F3"></a>若无慨恨大如毛发，<a id="a-F4"></a>令我身体平复如故。<a id="a-F5"></a>’作此誓已，<a id="a-F6"></a>身体平复，<a id="a-F7"></a>如前无异。<a id="a-F8"></a>尔时，<a id="a-F9"></a>帝释见此事已，<a id="a-FA"></a>白太子言：<a id="a-FB"></a>‘太子威德，<a id="a-FC"></a>奇特无比，<a id="a-FD"></a>有强大志，<a id="a-FE"></a>必得成佛。<a id="a-FF"></a>太子成佛时，<a id="a-FG"></a>愿先度我。<a id="a-FH"></a>’作此誓时，<a id="a-FI"></a>太子默然，<a id="a-FJ"></a>而说偈言：</p>
  <p id="aFK">“‘愿我成佛时，<a id="a-FL"></a> 普度诸天人，</p>
  <p id="aFM">身心无挂碍，<a id="a-FN"></a> 普慈爱一切。</p>
  <p id="aFO">亦度于汝等，<a id="a-FP"></a> 令诸众生类，</p>
  <p id="aFQ">皆住大涅槃，<a id="a-FR"></a> 永受于快乐。<a id="a-FS"></a>’</p>
  <p id="aFT">“尔时，<a id="a-FU"></a>太子说此偈已，<a id="a-FV"></a>诸天雨华，<a id="a-FW"></a>持以供养。<a id="a-FX"></a>复雨无量百千珍宝，<a id="a-FY"></a>积满宫墙。<a id="a-FZ"></a>太子得已，<a id="a-Fa"></a>持用布施，<a id="a-Fb"></a>布施不止，<a id="a-Fc"></a>修诸波罗蜜，<a id="a-Fd"></a>皆悉满足，<a id="a-Fe"></a>得成为佛。<a id="a-Ff"></a>”</p>
  <p id="aFg">佛告迦葉：<a id="a-Fh"></a>“尔时波罗奈国王者，<a id="a-Fi"></a>今我父王阅头檀是。<a id="a-Fj"></a>尔时月音长者，<a id="a-Fk"></a>今汝摩诃迦葉是。<a id="a-Fl"></a>尔时长者子，<a id="a-Fm"></a>今阿只达比丘是。<a id="a-Fn"></a>尔时忍辱铠太子者，<a id="a-Fo"></a>今我释迦牟尼佛是。<a id="a-Fp"></a>尔时帝释者，<a id="a-Fq"></a>今舍利弗是。<a id="a-Fr"></a>”</p>
  <p id="aFs">佛告迦葉：<a id="a-Ft"></a>“此阿只发比丘，<a id="a-Fu"></a>乃往过去，<a id="a-Fv"></a>风大动故，<a id="a-Fw"></a>发狂无知。<a id="a-Fx"></a>是故今者入四大定，<a id="a-Fy"></a>于风定中，<a id="a-Fz"></a>心疑不行。<a id="a-G0"></a>设使此人，<a id="a-G1"></a>入风大定，<a id="a-G2"></a>观四大者，<a id="a-G3"></a>头破七分，<a id="a-G4"></a>心裂而死。<a id="a-G5"></a>当教此人修于慈心。<a id="a-G6"></a>”</p>
  <p id="aG7">尔时，<a id="a-G8"></a>世尊告阿只达：<a id="a-G9"></a>“汝今当观，<a id="a-GA"></a>一切众生，<a id="a-GB"></a>悉为五苦之所逼切。<a id="a-GC"></a>汝今应当生大慈心，<a id="a-GD"></a>欲免众苦，<a id="a-GE"></a>观色、<a id="a-GF"></a>受、<a id="a-GG"></a>想、<a id="a-GH"></a>行、<a id="a-GI"></a>识，<a id="a-GJ"></a>悉皆无常、<a id="a-GK"></a>苦、<a id="a-GL"></a>空、<a id="a-GM"></a>无我。<a id="a-GN"></a>”</p>
  <p id="aGO">阿只达闻佛说此，<a id="a-GP"></a>豁然意解，<a id="a-GQ"></a>应时即得阿罗汉道，<a id="a-GR"></a>三明六通，<a id="a-GS"></a>具八解脱。<a id="a-GT"></a>即于佛前，<a id="a-GU"></a>踊身空中，<a id="a-GV"></a>作十八变。<a id="a-GW"></a>作十八变已，<a id="a-GX"></a>从空中下，<a id="a-GY"></a>顶礼佛足，<a id="a-GZ"></a>白言：<a id="a-Ga"></a>“世尊，<a id="a-Gb"></a>如来今者为我宣说往昔因缘，<a id="a-Gc"></a>及说慈心，<a id="a-Gd"></a>广演四谛。<a id="a-Ge"></a>我因佛力，<a id="a-Gf"></a>寻时即破三界结业，<a id="a-Gg"></a>成阿罗汉。<a id="a-Gh"></a>唯愿天尊，<a id="a-Gi"></a>为未来世浊恶众生，<a id="a-Gj"></a>恶业罪故，<a id="a-Gk"></a>生五浊世，<a id="a-Gl"></a>如此众生，<a id="a-Gm"></a>若修头陀行诸禅定得阿那含，<a id="a-Gn"></a>如我心疑停住不行，<a id="a-Go"></a>当修何法得离苦际？<a id="a-Gp"></a>”</p>
  <p id="aGq">佛告阿只达：<a id="a-Gr"></a>“谛听！<a id="a-Gs"></a>谛听！<a id="a-Gt"></a>当善思之。<a id="a-Gu"></a>如来今者因汝阿只达，<a id="a-Gv"></a>普为未来世一切众生，<a id="a-Gw"></a>广说从阿那含至阿罗汉，<a id="a-Gx"></a>于其中间，<a id="a-Gy"></a>所有微细一切境界，<a id="a-Gz"></a>当自分别。<a id="a-H0"></a>若风病多者，<a id="a-H1"></a>入风大定时，<a id="a-H2"></a>因风大故，<a id="a-H3"></a>喜发狂病，<a id="a-H4"></a>当教观佛。<a id="a-H5"></a>教观佛者，<a id="a-H6"></a>教观如来十力、<a id="a-H7"></a>四无所畏、<a id="a-H8"></a>十八不共法、<a id="a-H9"></a>大慈大悲、<a id="a-HA"></a>三念处法。<a id="a-HB"></a>观此法时，<a id="a-HC"></a>自然得见无量色身，<a id="a-HD"></a>微细妙相好。<a id="a-HE"></a>或有诸佛，<a id="a-HF"></a>飞腾空中，<a id="a-HG"></a>作十八变。<a id="a-HH"></a>或有诸佛，<a id="a-HI"></a>一一相好，<a id="a-HJ"></a>普现无量百千变化。</p>
  <p id="aHK">“见此事时，<a id="a-HL"></a>当起恭敬供养之心，<a id="a-HM"></a>作香华想，<a id="a-HN"></a>普散诸佛。<a id="a-HO"></a>然后复当自思惟言：<a id="a-HP"></a>‘我今身中五阴四大，<a id="a-HQ"></a>皆悉无常，<a id="a-HR"></a>生灭不住，<a id="a-HS"></a>结使枝条，<a id="a-HT"></a>及使根本，<a id="a-HU"></a>皆悉无常。<a id="a-HV"></a>我所念者，<a id="a-HW"></a>念佛十力、<a id="a-HX"></a>四无所畏、<a id="a-HY"></a>十八不共、<a id="a-HZ"></a>大慈大悲，<a id="a-Ha"></a>如是功德庄严色身。<a id="a-Hb"></a>犹如宝瓶盛如意宝珠，<a id="a-Hc"></a>宝珠力故，<a id="a-Hd"></a>映饰此瓶；<a id="a-He"></a>珠无我所，<a id="a-Hf"></a>瓶亦无住，<a id="a-Hg"></a>但为众生。<a id="a-Hh"></a>佛亦如是，<a id="a-Hi"></a>无有色性及与色像，<a id="a-Hj"></a>解脱清净。<a id="a-Hk"></a>云何我今谛观如来十力，<a id="a-Hl"></a>是处非处力乃至漏尽力，<a id="a-Hm"></a>十八不共法，<a id="a-Hn"></a>大慈大悲？<a id="a-Ho"></a>云何更见无量色像？<a id="a-Hp"></a>’作此想已，<a id="a-Hq"></a>见真金像，<a id="a-Hr"></a>满娑婆世界，<a id="a-Hs"></a>行住坐卧四威仪中，<a id="a-Ht"></a>皆说苦、<a id="a-Hu"></a>空、<a id="a-Hv"></a>无常、<a id="a-Hw"></a>无我。</p>
  <p id="aHx">“虽见此事，<a id="a-Hy"></a>复当起意想：<a id="a-Hz"></a>‘是诸佛皆是戒、<a id="a-I0"></a>定、<a id="a-I1"></a>慧、<a id="a-I2"></a>解脱、<a id="a-I3"></a>解脱知见，<a id="a-I4"></a>十力、<a id="a-I5"></a>四无所畏、<a id="a-I6"></a>十八不共法、<a id="a-I7"></a>大慈大悲、<a id="a-I8"></a>三念处，<a id="a-I9"></a>如此功德所共合成。<a id="a-IA"></a>云何有色？<a id="a-IB"></a>’作此想时，<a id="a-IC"></a>一一谛观，<a id="a-ID"></a>令一切佛身心无碍，<a id="a-IE"></a>亦无色想。<a id="a-IF"></a>自见己身，<a id="a-IG"></a>如空中云。<a id="a-IH"></a>观五受阴，<a id="a-II"></a>无诸性相。<a id="a-IJ"></a>豁然欢喜，<a id="a-IK"></a>复还见身，<a id="a-IL"></a>如莲华聚，<a id="a-IM"></a>周匝遍满三千大千世界。<a id="a-IN"></a>见诸坐佛，<a id="a-IO"></a>坐己华上，<a id="a-IP"></a>为说甚深空、<a id="a-IQ"></a>无我、<a id="a-IR"></a>无愿、<a id="a-IS"></a>无作圣贤十四境界门。<a id="a-IT"></a>”</p>
  <p id="aIU">佛告阿只达：<a id="a-IV"></a>“若有行者，<a id="a-IW"></a>见此事已，<a id="a-IX"></a>当教慈心。<a id="a-IY"></a>教慈心者，<a id="a-IZ"></a>敬观地狱。<a id="a-Ia"></a>尔时行者，<a id="a-Ib"></a>即见十八地狱，<a id="a-Ic"></a>火车炉炭、<a id="a-Id"></a>刀山剑树受苦众生，<a id="a-Ie"></a>皆是己前身父母、<a id="a-If"></a>宗亲眷属，<a id="a-Ig"></a>或是师徒，<a id="a-Ih"></a>诸善知识。<a id="a-Ii"></a>见一一人，<a id="a-Ij"></a>阿鼻地狱猛火烧身。<a id="a-Ik"></a>或复有人，<a id="a-Il"></a>节节火然，<a id="a-Im"></a>或上剑树，<a id="a-In"></a>或踏刀山，<a id="a-Io"></a>或投镬汤，<a id="a-Ip"></a>或入灰河，<a id="a-Iq"></a>或饮沸屎，<a id="a-Ir"></a>或啖热铁丸，<a id="a-Is"></a>或饮融铜，<a id="a-It"></a>或卧铁床，<a id="a-Iu"></a>或抱铜柱，<a id="a-Iv"></a>或入剑林碎身无数，<a id="a-Iw"></a>或挑眼无数，<a id="a-Ix"></a>持热铜丸安眼眶中。<a id="a-Iy"></a>或见饿鬼，<a id="a-Iz"></a>身形长大，<a id="a-J0"></a>数十由旬，<a id="a-J1"></a>啖火啖炭，<a id="a-J2"></a>或饮脓血变成融铜，<a id="a-J3"></a>举体火起，<a id="a-J4"></a>足跟铜流。<a id="a-J5"></a>或见闇冥铁围山间满中众生，<a id="a-J6"></a>状如罗刹，<a id="a-J7"></a>更相食啖。<a id="a-J8"></a>见诸夜叉，<a id="a-J9"></a>裸形黑瘦，<a id="a-JA"></a>双牙上出，<a id="a-JB"></a>头上火然，<a id="a-JC"></a>首如牛头，<a id="a-JD"></a>角端雨血。<a id="a-JE"></a>复见世间虎、<a id="a-JF"></a>狼、<a id="a-JG"></a>师子诸恶禽兽，<a id="a-JH"></a>更相啖食。<a id="a-JI"></a>复见一切诸畜生苦。<a id="a-JJ"></a>或见阿修罗，<a id="a-JK"></a>割截耳鼻，<a id="a-JL"></a>受诸苦事。<a id="a-JM"></a>复见三界一切众生，<a id="a-JN"></a>为欲所使，<a id="a-JO"></a>悉受苦恼。<a id="a-JP"></a>观无想天，<a id="a-JQ"></a>犹如电幻，<a id="a-JR"></a>不久当堕大地狱中。<a id="a-JS"></a>举要言之，<a id="a-JT"></a>三界二十五有一切众生，<a id="a-JU"></a>皆有三塗苦恼之业。</p>
  <p id="aJV">“尔时，<a id="a-JW"></a>行者观见三界受苦众生，<a id="a-JX"></a>其心明了，<a id="a-JY"></a>如观掌中，<a id="a-JZ"></a>深起慈悲，<a id="a-Ja"></a>生怜愍心。<a id="a-Jb"></a>见诸众生，<a id="a-Jc"></a>宿行恶业，<a id="a-Jd"></a>故受恶报。<a id="a-Je"></a>见此事已，<a id="a-Jf"></a>悲泣雨泪，<a id="a-Jg"></a>欲生救护，<a id="a-Jh"></a>尽其心力，<a id="a-Ji"></a>不能救济。<a id="a-Jj"></a>尔时，<a id="a-Jk"></a>心中极生怜愍，<a id="a-Jl"></a>厌患生死，<a id="a-Jm"></a>不愿久处，<a id="a-Jn"></a>心生惊怖，<a id="a-Jo"></a>如人捉刀欲来害己。<a id="a-Jp"></a>见此事已，<a id="a-Jq"></a>更起慈悲，<a id="a-Jr"></a>欲拔苦者，<a id="a-Js"></a>无奈之何。<a id="a-Jt"></a>尔时，<a id="a-Ju"></a>行者内自思惟：<a id="a-Jv"></a>‘是诸众生，<a id="a-Jw"></a>因于无明，<a id="a-Jx"></a>无明缘行，<a id="a-Jy"></a>行缘识，<a id="a-Jz"></a>识缘名色，<a id="a-K0"></a>名色缘六入，<a id="a-K1"></a>六入缘触，<a id="a-K2"></a>触缘受，<a id="a-K3"></a>受缘爱，<a id="a-K4"></a>爱缘取，<a id="a-K5"></a>取缘有，<a id="a-K6"></a>有缘生，<a id="a-K7"></a>生缘老死忧悲苦恼。<a id="a-K8"></a>’</p>
  <p id="aK9">“尔时，<a id="a-KA"></a>行者内自思惟：<a id="a-KB"></a>‘此无明者，<a id="a-KC"></a>从何处来？<a id="a-KD"></a>孚乳产生，<a id="a-KE"></a>遍满三界。<a id="a-KF"></a>观此无明，<a id="a-KG"></a>假于地大，<a id="a-KH"></a>而得成长；<a id="a-KI"></a>依于风大，<a id="a-KJ"></a>而得动摇；<a id="a-KK"></a>因于地大，<a id="a-KL"></a>体坚不坏；<a id="a-KM"></a>火大照育；<a id="a-KN"></a>水成众性。<a id="a-KO"></a>如是动作，<a id="a-KP"></a>风性不住，<a id="a-KQ"></a>水性随流，<a id="a-KR"></a>火性炎盛，<a id="a-KS"></a>地性坚鞕。<a id="a-KT"></a>此四大性，<a id="a-KU"></a>二上二下，<a id="a-KV"></a>诸方亦二。<a id="a-KW"></a>东方者，<a id="a-KX"></a>成色阴性；<a id="a-KY"></a>南方者，<a id="a-KZ"></a>成受阴性；<a id="a-Ka"></a>西方者，<a id="a-Kb"></a>成想阴性；<a id="a-Kc"></a>北方者，<a id="a-Kd"></a>成行阴性；<a id="a-Ke"></a>上方者，<a id="a-Kf"></a>成识阴性。<a id="a-Kg"></a>此五受阴，<a id="a-Kh"></a>依无明有，<a id="a-Ki"></a>从触受生，<a id="a-Kj"></a>乐触因缘生于诸受，<a id="a-Kk"></a>受因缘生爱取有，<a id="a-Kl"></a>有因缘故生于三界；<a id="a-Km"></a>九十八使及诸结业，<a id="a-Kn"></a>缠缚众生无有出期。<a id="a-Ko"></a>如是诸业，<a id="a-Kp"></a>从无明有，<a id="a-Kq"></a>依痴爱生。<a id="a-Kr"></a>此无明者，<a id="a-Ks"></a>本相所出，<a id="a-Kt"></a>从何而生？<a id="a-Ku"></a>遍布三界，<a id="a-Kv"></a>于诸众生为大缠缚。<a id="a-Kw"></a>我今应观无明识相从何处起？<a id="a-Kx"></a>此无明者，<a id="a-Ky"></a>为是地大？<a id="a-Kz"></a>为离地大？<a id="a-L0"></a>为与地合？<a id="a-L1"></a>为从地生？<a id="a-L2"></a>为从地灭？<a id="a-L3"></a>地性本空，<a id="a-L4"></a>推地无主，<a id="a-L5"></a>云何无明？<a id="a-L6"></a>起痴爱想缘行而有，<a id="a-L7"></a>而此诸行及爱取有，<a id="a-L8"></a>为从风起？<a id="a-L9"></a>为从水生？<a id="a-LA"></a>为火所照？<a id="a-LB"></a>如此四大，<a id="a-LC"></a>一一谛观，<a id="a-LD"></a>此诸大者，<a id="a-LE"></a>实无性相，<a id="a-LF"></a>同如实际，<a id="a-LG"></a>云何牵诸众生缠在三界，<a id="a-LH"></a>为大烦恼之所烧然？<a id="a-LI"></a>’作此思惟已，<a id="a-LJ"></a>怖畏生死，<a id="a-LK"></a>患生天乐。<a id="a-LL"></a>观诸天宫，<a id="a-LM"></a>如梦如幻，<a id="a-LN"></a>如露如电，<a id="a-LO"></a>如呼声响。<a id="a-LP"></a>普见一切三界众生，<a id="a-LQ"></a>犹如环旋，<a id="a-LR"></a>受苦无穷。<a id="a-LS"></a>见此事已愁忧，<a id="a-LT"></a>不乐世间，<a id="a-LU"></a>如驶水流，<a id="a-LV"></a>求涅槃道。<a id="a-LW"></a>刹那刹那顷，<a id="a-LX"></a>欲求解脱。</p>
  <p id="aLY">“尔时，<a id="a-LZ"></a>复当更教数息：<a id="a-La"></a>一数二随，<a id="a-Lb"></a>二数三随，<a id="a-Lc"></a>三数四随，<a id="a-Ld"></a>四数五随，<a id="a-Le"></a>五数六随，<a id="a-Lf"></a>六数七随，<a id="a-Lg"></a>七数八随，<a id="a-Lh"></a>八数九随，<a id="a-Li"></a>九数十随，<a id="a-Lj"></a>十数百随，<a id="a-Lk"></a>百数千随。<a id="a-Ll"></a>随息多少，<a id="a-Lm"></a>摄气令住。<a id="a-Ln"></a>尔时自见己身，<a id="a-Lo"></a>如百千万亿莲华，<a id="a-Lp"></a>一切萎脆；<a id="a-Lq"></a>四面风来，<a id="a-Lr"></a>吹去萎华变成琉璃，<a id="a-Ls"></a>如琉璃器。<a id="a-Lt"></a>自见其心如大华树。<a id="a-Lu"></a>从下方金刚际，<a id="a-Lv"></a>乃至三界顶上有四果。<a id="a-Lw"></a>其果微妙如如意珠，<a id="a-Lx"></a>有六种光，<a id="a-Ly"></a>遍照三千大千世界。<a id="a-Lz"></a>行者见此事时，<a id="a-M0"></a>见金刚地际乃至上方三界之顶，<a id="a-M1"></a>满中诸佛，<a id="a-M2"></a>与大弟子眷属围绕。<a id="a-M3"></a>或有诸佛，<a id="a-M4"></a>飞腾虚空，<a id="a-M5"></a>身上出水，<a id="a-M6"></a>身下出火，<a id="a-M7"></a>身下出水，<a id="a-M8"></a>身上出火，<a id="a-M9"></a>东踊西没，<a id="a-MA"></a>西踊东没，<a id="a-MB"></a>南踊北没，<a id="a-MC"></a>北踊南没，<a id="a-MD"></a>中踊边没，<a id="a-ME"></a>边踊中没。<a id="a-MF"></a>或现大身满虚空中，<a id="a-MG"></a>大复现小如芥子许，<a id="a-MH"></a>变现自在随意无碍。<a id="a-MI"></a>或见诸声闻入四大定，<a id="a-MJ"></a>身如火聚，<a id="a-MK"></a>诸火焰端，<a id="a-ML"></a>犹如金筒盛众色水。<a id="a-MM"></a>复见己身，<a id="a-MN"></a>如彼入定。<a id="a-MO"></a>尔时，<a id="a-MP"></a>当教行者而作是言：<a id="a-MQ"></a>‘汝所见者，<a id="a-MR"></a>虽是多佛及诸声闻。<a id="a-MS"></a>汝今应观此诸世尊，<a id="a-MT"></a>是无相身，<a id="a-MU"></a>是大解脱，<a id="a-MV"></a>是无学果。<a id="a-MW"></a>应当善摄汝心，<a id="a-MX"></a>如前数息。<a id="a-MY"></a>’此数息法，<a id="a-MZ"></a>有十六科，<a id="a-Ma"></a>不可具说。</p>
  <p id="aMb">“尔时，<a id="a-Mc"></a>行者既数息已，<a id="a-Md"></a>心意恬怕，<a id="a-Me"></a>寂然无见。<a id="a-Mf"></a>复当更教观心莲华，<a id="a-Mg"></a>犹如华树。<a id="a-Mh"></a>树上有果，<a id="a-Mi"></a>如摩尼珠现六种光。<a id="a-Mj"></a>其光明显，<a id="a-Mk"></a>从三界顶，<a id="a-Ml"></a>照于下方金刚地际。<a id="a-Mm"></a>见心华树，<a id="a-Mn"></a>荄垂欲绝，<a id="a-Mo"></a>然深无量。<a id="a-Mp"></a>尔时，<a id="a-Mq"></a>当观诸佛法身。<a id="a-Mr"></a>诸佛法身者，<a id="a-Ms"></a>因色身有。<a id="a-Mt"></a>色身者，<a id="a-Mu"></a>譬如金瓶。<a id="a-Mv"></a>法身者，<a id="a-Mw"></a>如摩尼珠。<a id="a-Mx"></a>应当谛观色身之内，<a id="a-My"></a>十力、<a id="a-Mz"></a>四无所畏、<a id="a-N0"></a>十八不共法、<a id="a-N1"></a>大慈大悲，<a id="a-N2"></a>无碍解脱，<a id="a-N3"></a>神智无量，<a id="a-N4"></a>绝妙境界，<a id="a-N5"></a>非眼所见，<a id="a-N6"></a>非心所念。<a id="a-N7"></a>一切诸法，<a id="a-N8"></a>无来无去，<a id="a-N9"></a>不住不坏，<a id="a-NA"></a>同如实际。<a id="a-NB"></a>凡夫愚痴，<a id="a-NC"></a>为老死大贼之所追逐，<a id="a-ND"></a>妄见颠倒；<a id="a-NE"></a>以颠倒故，<a id="a-NF"></a>堕落三塗爱欲河中，<a id="a-NG"></a>为驶水所漂，<a id="a-NH"></a>没溺三界。<a id="a-NI"></a>‘我今云何同凡夫行，<a id="a-NJ"></a>妄想见佛？<a id="a-NK"></a>我大和尚释迦牟尼佛，<a id="a-NL"></a>往昔之时，<a id="a-NM"></a>头目髓脑、<a id="a-NN"></a>国城妻子，<a id="a-NO"></a>持用布施，<a id="a-NP"></a>百千苦行求解脱法，<a id="a-NQ"></a>今者已得超越生死住大涅槃，<a id="a-NR"></a>寂灭究竟更不复生，<a id="a-NS"></a>如过去佛法住常乐处，<a id="a-NT"></a>亦无去来现在诸智，<a id="a-NU"></a>身心不动，<a id="a-NV"></a>恬怕无为。<a id="a-NW"></a>如此智慧所成就身，<a id="a-NX"></a>当有何想？<a id="a-NY"></a>云何变动？<a id="a-NZ"></a>我今见者，<a id="a-Na"></a>从妄想现，<a id="a-Nb"></a>属诸因缘，<a id="a-Nc"></a>故是颠倒色相之法。<a id="a-Nd"></a>’作是思惟时，<a id="a-Ne"></a>一切诸佛及诸贤圣，<a id="a-Nf"></a>寂然隐身，<a id="a-Ng"></a>更不复现。<a id="a-Nh"></a>唯一佛在，<a id="a-Ni"></a>有四大弟子以为侍者。<a id="a-Nj"></a>”</p>
  <p id="aNk">尔时，<a id="a-Nl"></a>释迦牟尼世尊，<a id="a-Nm"></a>为于行者，<a id="a-Nn"></a>更说四大清净观法，<a id="a-No"></a>告言：<a id="a-Np"></a>“法子，<a id="a-Nq"></a>过去三世诸贤圣等，<a id="a-Nr"></a>观此行时，<a id="a-Ns"></a>自然皆观，<a id="a-Nt"></a>风大观法。<a id="a-Nu"></a>观风大者，<a id="a-Nv"></a>先观身内，<a id="a-Nw"></a>从心华树，<a id="a-Nx"></a>生一微风。<a id="a-Ny"></a>如是微风，<a id="a-Nz"></a>渐渐增长，<a id="a-O0"></a>遍满身体。<a id="a-O1"></a>满身体已，<a id="a-O2"></a>从毛孔出满一房内；<a id="a-O3"></a>满一房已，<a id="a-O4"></a>见此微风满一庭内；<a id="a-O5"></a>满一庭已，<a id="a-O6"></a>复见渐渐满一顷地；<a id="a-O7"></a>满一顷已，<a id="a-O8"></a>复更增广满一由旬；<a id="a-O9"></a>满一由旬已，<a id="a-OA"></a>满二由旬；<a id="a-OB"></a>满二由旬已，<a id="a-OC"></a>满三由旬；<a id="a-OD"></a>满三由旬已，<a id="a-OE"></a>满四由旬；<a id="a-OF"></a>满四由旬已，<a id="a-OG"></a>满五由旬；<a id="a-OH"></a>满五由旬已，<a id="a-OI"></a>如此渐渐广大，<a id="a-OJ"></a>满十由旬。<a id="a-OK"></a>微风才动，<a id="a-OL"></a>渐渐广大，<a id="a-OM"></a>遍满三千大千世界，<a id="a-ON"></a>上至于顶，<a id="a-OO"></a>下至金刚际。<a id="a-OP"></a>遍此诸处已，<a id="a-OQ"></a>还从顶入，<a id="a-OR"></a>令其心树一切华叶渐渐萎落。<a id="a-OS"></a>自见己身，<a id="a-OT"></a>如玻瓈镜，<a id="a-OU"></a>表里映彻。</p>
  <p id="aOV">“尔时，<a id="a-OW"></a>复当教观水大。<a id="a-OX"></a>观水大者，<a id="a-OY"></a>先观身内，<a id="a-OZ"></a>心华树端，<a id="a-Oa"></a>出一微水，<a id="a-Ob"></a>如琉璃气，<a id="a-Oc"></a>渐渐增广；<a id="a-Od"></a>似白色云，<a id="a-Oe"></a>遍满身内。<a id="a-Of"></a>满身内已，<a id="a-Og"></a>从六根出，<a id="a-Oh"></a>顶上涌出，<a id="a-Oi"></a>绕身七匝，<a id="a-Oj"></a>如白云行，<a id="a-Ok"></a>滴滴雨水。<a id="a-Ol"></a>其水柔软，<a id="a-Om"></a>盈满一床；<a id="a-On"></a>满一床已，<a id="a-Oo"></a>渐渐广大，<a id="a-Op"></a>满一房内；<a id="a-Oq"></a>满一房已，<a id="a-Or"></a>满一庭中；<a id="a-Os"></a>满一庭已，<a id="a-Ot"></a>满一城中；<a id="a-Ou"></a>满一城已，<a id="a-Ov"></a>满十顷地；<a id="a-Ow"></a>满十顷已，<a id="a-Ox"></a>满百顷地；<a id="a-Oy"></a>满百顷已，<a id="a-Oz"></a>满一由旬。<a id="a-P0"></a>水色正白，<a id="a-P1"></a>如白琉璃光。<a id="a-P2"></a>其气微细，<a id="a-P3"></a>过于凡夫眼根境界。<a id="a-P4"></a>渐渐广大，<a id="a-P5"></a>满二由旬；<a id="a-P6"></a>满二由旬已，<a id="a-P7"></a>满三由旬；<a id="a-P8"></a>满三由旬已，<a id="a-P9"></a>满四由旬；<a id="a-PA"></a>满四由旬已，<a id="a-PB"></a>满五由旬；<a id="a-PC"></a>满五由旬已，<a id="a-PD"></a>渐渐广大，<a id="a-PE"></a>满十由旬；<a id="a-PF"></a>满十由旬已，<a id="a-PG"></a>渐渐广大，<a id="a-PH"></a>满百由旬；<a id="a-PI"></a>满百由旬已，<a id="a-PJ"></a>渐渐广大，<a id="a-PK"></a>满一阎浮提；<a id="a-PL"></a>满一阎浮提已，<a id="a-PM"></a>渐渐广大，<a id="a-PN"></a>遍满三千大千世界，<a id="a-PO"></a>上至三界顶，<a id="a-PP"></a>下至金刚际。<a id="a-PQ"></a>如是水相，<a id="a-PR"></a>其气如云，<a id="a-PS"></a>还从顶入。</p>
  <p id="aPT">“见此事已，<a id="a-PU"></a>复更教观火大。<a id="a-PV"></a>观火大者，<a id="a-PW"></a>自观身内，<a id="a-PX"></a>心华树端，<a id="a-PY"></a>诸华叶间，<a id="a-PZ"></a>有微细火，<a id="a-Pa"></a>犹如金光，<a id="a-Pb"></a>从心端出，<a id="a-Pc"></a>遍满身内。<a id="a-Pd"></a>从毛孔出，<a id="a-Pe"></a>渐渐广大，<a id="a-Pf"></a>遍满一床；<a id="a-Pg"></a>满一床已，<a id="a-Ph"></a>满一房内；<a id="a-Pi"></a>满一房已，<a id="a-Pj"></a>渐渐广大，<a id="a-Pk"></a>满一庭中；<a id="a-Pl"></a>满一庭已，<a id="a-Pm"></a>满一城中；<a id="a-Pn"></a>满一城已，<a id="a-Po"></a>满十顷地；<a id="a-Pp"></a>满十顷地已，<a id="a-Pq"></a>满百顷地；<a id="a-Pr"></a>满百顷地已，<a id="a-Ps"></a>满一由旬。<a id="a-Pt"></a>火色变白，<a id="a-Pu"></a>如真珠光，<a id="a-Pv"></a>更复鲜白；<a id="a-Pw"></a>玻瓈雪山，<a id="a-Px"></a>不得为比。<a id="a-Py"></a>红光照错，<a id="a-Pz"></a>以成文章，<a id="a-Q0"></a>渐渐广大，<a id="a-Q1"></a>满二由旬；<a id="a-Q2"></a>满二由旬已，<a id="a-Q3"></a>满三由旬；<a id="a-Q4"></a>满三由旬已，<a id="a-Q5"></a>满四由旬；<a id="a-Q6"></a>满四由旬已，<a id="a-Q7"></a>满五由旬；<a id="a-Q8"></a>满五由旬已，<a id="a-Q9"></a>渐渐广大，<a id="a-QA"></a>满百由旬；<a id="a-QB"></a>满百由旬已，<a id="a-QC"></a>渐渐广大，<a id="a-QD"></a>满阎浮提；<a id="a-QE"></a>满阎浮提已，<a id="a-QF"></a>渐渐广大，<a id="a-QG"></a>遍满三千大千世界，<a id="a-QH"></a>上至三界顶，<a id="a-QI"></a>下至金刚际，<a id="a-QJ"></a>还从顶入。</p>
  <p id="aQK">“见此事已，<a id="a-QL"></a>复当更教观于地大。<a id="a-QM"></a>观地大者，<a id="a-QN"></a>自见身内，<a id="a-QO"></a>心树诸华，<a id="a-QP"></a>渐渐广大，<a id="a-QQ"></a>如金刚云，<a id="a-QR"></a>遍满身内。<a id="a-QS"></a>满身内已，<a id="a-QT"></a>复满一床；<a id="a-QU"></a>满一床已，<a id="a-QV"></a>遍满一房；<a id="a-QW"></a>满一房已，<a id="a-QX"></a>遍满一庭；<a id="a-QY"></a>满一庭已，<a id="a-QZ"></a>遍满一城；<a id="a-Qa"></a>满一城已，<a id="a-Qb"></a>渐渐广大，<a id="a-Qc"></a>遍满十顷；<a id="a-Qd"></a>满十顷已，<a id="a-Qe"></a>遍满百顷；<a id="a-Qf"></a>满百顷已，<a id="a-Qg"></a>满一由旬。<a id="a-Qh"></a>满一由旬已，<a id="a-Qi"></a>其色变青，<a id="a-Qj"></a>渐渐广大，<a id="a-Qk"></a>遍满二由旬；<a id="a-Ql"></a>满二由旬已，<a id="a-Qm"></a>满三由旬；<a id="a-Qn"></a>满三由旬已，<a id="a-Qo"></a>满四由旬；<a id="a-Qp"></a>满四由旬已，<a id="a-Qq"></a>满五由旬；<a id="a-Qr"></a>满五由旬已，<a id="a-Qs"></a>渐渐广大，<a id="a-Qt"></a>满百由旬；<a id="a-Qu"></a>满百由旬已，<a id="a-Qv"></a>渐渐广大，<a id="a-Qw"></a>满阎浮提；<a id="a-Qx"></a>满阎浮提已，<a id="a-Qy"></a>渐渐广大，<a id="a-Qz"></a>遍满三千大千世界，<a id="a-R0"></a>上至三界顶，<a id="a-R1"></a>下至金刚际，<a id="a-R2"></a>还从顶入。</p>
  <p id="aR3">“见此事已，<a id="a-R4"></a>复当更教还观地大。<a id="a-R5"></a>观此地大，<a id="a-R6"></a>如金刚云，<a id="a-R7"></a>难可摧碎，<a id="a-R8"></a>当云何灭？<a id="a-R9"></a>作此观时，<a id="a-RA"></a>见佛世尊释迦牟尼，<a id="a-RB"></a>坐金刚座，<a id="a-RC"></a>与尊弟子眷属五百，<a id="a-RD"></a>坐行者前，<a id="a-RE"></a>异口同音，<a id="a-RF"></a>赞叹灭谛。<a id="a-RG"></a>闻此语已，<a id="a-RH"></a>当观地大从因缘起，<a id="a-RI"></a>无明所持。<a id="a-RJ"></a>无明无性，<a id="a-RK"></a>痴爱无主，<a id="a-RL"></a>虚伪因缘，<a id="a-RM"></a>假名无明。<a id="a-RN"></a>爱取有等，<a id="a-RO"></a>皆属此相。<a id="a-RP"></a>作此思惟时，<a id="a-RQ"></a>见自心内，<a id="a-RR"></a>众华树端，<a id="a-RS"></a>渐渐火起，<a id="a-RT"></a>烧金刚云。<a id="a-RU"></a>一一云，<a id="a-RV"></a>于诸叶间，<a id="a-RW"></a>与火合体，<a id="a-RX"></a>遍满身内。<a id="a-RY"></a>满身内已，<a id="a-RZ"></a>地火俱动，<a id="a-Ra"></a>遍满一床；<a id="a-Rb"></a>满一床已，<a id="a-Rc"></a>遍满一房；<a id="a-Rd"></a>满一房已，<a id="a-Re"></a>遍满一庭；<a id="a-Rf"></a>满一庭已，<a id="a-Rg"></a>遍满一城；<a id="a-Rh"></a>满一城已，<a id="a-Ri"></a>渐渐广大，<a id="a-Rj"></a>遍满十顷；<a id="a-Rk"></a>满十顷已，<a id="a-Rl"></a>遍满百顷；<a id="a-Rm"></a>满百顷已，<a id="a-Rn"></a>满一由旬；<a id="a-Ro"></a>满一由旬已，<a id="a-Rp"></a>满二由旬；<a id="a-Rq"></a>满二由旬已，<a id="a-Rr"></a>满三由旬；<a id="a-Rs"></a>满三由旬已，<a id="a-Rt"></a>满四由旬；<a id="a-Ru"></a>满四由旬已，<a id="a-Rv"></a>满五由旬；<a id="a-Rw"></a>满五由旬已，<a id="a-Rx"></a>渐渐广大，<a id="a-Ry"></a>满百由旬；<a id="a-Rz"></a>满百由旬已，<a id="a-S0"></a>渐渐广大，<a id="a-S1"></a>遍满阎浮提。<a id="a-S2"></a>地火二大，<a id="a-S3"></a>其性各异，<a id="a-S4"></a>更相鼓动，<a id="a-S5"></a>遍满三千大千世界，<a id="a-S6"></a>上至三界顶，<a id="a-S7"></a>下至金刚际，<a id="a-S8"></a>还从顶入。</p>
  <p id="aS9">“见此事已，<a id="a-SA"></a>复当更教观于风大。<a id="a-SB"></a>观风大者，<a id="a-SC"></a>自观身内，<a id="a-SD"></a>心华树间，<a id="a-SE"></a>出紫色风。<a id="a-SF"></a>水大随入，<a id="a-SG"></a>灭此风色，<a id="a-SH"></a>同为水色。<a id="a-SI"></a>风动水涌，<a id="a-SJ"></a>遍满身内，<a id="a-SK"></a>渐渐广大，<a id="a-SL"></a>遍满一床；<a id="a-SM"></a>满一床已，<a id="a-SN"></a>满一房内；<a id="a-SO"></a>满一房已，<a id="a-SP"></a>遍满一庭；<a id="a-SQ"></a>满一庭已，<a id="a-SR"></a>遍满一城；<a id="a-SS"></a>满一城已，<a id="a-ST"></a>渐渐广大，<a id="a-SU"></a>遍满一由旬。<a id="a-SV"></a>满一由旬已，<a id="a-SW"></a>风水二性，<a id="a-SX"></a>其性各异。<a id="a-SY"></a>风吹此水，<a id="a-SZ"></a>如琉璃沫，<a id="a-Sa"></a>其色焰炽，<a id="a-Sb"></a>更相鼓动，<a id="a-Sc"></a>遍满二由旬；<a id="a-Sd"></a>满二由旬已，<a id="a-Se"></a>满三由旬；<a id="a-Sf"></a>满三由旬已，<a id="a-Sg"></a>满四由旬；<a id="a-Sh"></a>满四由旬已，<a id="a-Si"></a>满五由旬；<a id="a-Sj"></a>满五由旬已，<a id="a-Sk"></a>渐渐广大，<a id="a-Sl"></a>满百由旬；<a id="a-Sm"></a>满百由旬已，<a id="a-Sn"></a>渐渐广大，<a id="a-So"></a>遍满阎浮提；<a id="a-Sp"></a>满阎浮提已，<a id="a-Sq"></a>渐渐广大，<a id="a-Sr"></a>遍满三千大千世界，<a id="a-Ss"></a>上至三界顶，<a id="a-St"></a>下至金刚际。</p>
  <p id="aSu">“见此事已，<a id="a-Sv"></a>自见己身，<a id="a-Sw"></a>身诸毛孔一切火起。<a id="a-Sx"></a>此火光炎，<a id="a-Sy"></a>遍满三界，<a id="a-Sz"></a>出三界外，<a id="a-T0"></a>如真金华。<a id="a-T1"></a>华上有果，<a id="a-T2"></a>果叶相次。<a id="a-T3"></a>彼果光中，<a id="a-T4"></a>演说四谛及十二因缘度生死法。<a id="a-T5"></a>复见身内，<a id="a-T6"></a>一切水起。<a id="a-T7"></a>其水温润，<a id="a-T8"></a>从毛孔出，<a id="a-T9"></a>流布三界，<a id="a-TA"></a>无不遍满。<a id="a-TB"></a>水色出光，<a id="a-TC"></a>照三界顶，<a id="a-TD"></a>入火光果中。<a id="a-TE"></a>复见身内，<a id="a-TF"></a>一切风起，<a id="a-TG"></a>遍满身内，<a id="a-TH"></a>从毛孔出，<a id="a-TI"></a>渐渐广大，<a id="a-TJ"></a>驶速飘疾遍满三界，<a id="a-TK"></a>化为金云，<a id="a-TL"></a>入火光果中。<a id="a-TM"></a>复有地气，<a id="a-TN"></a>极为微薄，<a id="a-TO"></a>弥满四大。</p>
  <p id="aTP">“见此事已，<a id="a-TQ"></a>复当更教谛观五阴。<a id="a-TR"></a>观于色阴，<a id="a-TS"></a>此色阴者，<a id="a-TT"></a>依地大有。<a id="a-TU"></a>地大不定，<a id="a-TV"></a>从无明生；<a id="a-TW"></a>无明因缘，<a id="a-TX"></a>妄见名色。<a id="a-TY"></a>观此色相，<a id="a-TZ"></a>虚伪不真，<a id="a-Ta"></a>亦无生处，<a id="a-Tb"></a>假因缘现。<a id="a-Tc"></a>因缘性空，<a id="a-Td"></a>色阴亦然；<a id="a-Te"></a>受、<a id="a-Tf"></a>想、<a id="a-Tg"></a>行、<a id="a-Th"></a>识，<a id="a-Ti"></a>性相皆空，<a id="a-Tj"></a>中无坚实。<a id="a-Tk"></a>观此五阴，<a id="a-Tl"></a>实无因缘，<a id="a-Tm"></a>亦无受有。<a id="a-Tn"></a>如此四大，<a id="a-To"></a>云何增长遍满三界？<a id="a-Tp"></a>作此思惟时，<a id="a-Tq"></a>见一切火，<a id="a-Tr"></a>从一切毛孔出，<a id="a-Ts"></a>遍满三界，<a id="a-Tt"></a>还从一切毛孔入。<a id="a-Tu"></a>复见一切地大，<a id="a-Tv"></a>犹如金刚云，<a id="a-Tw"></a>从一切毛孔出，<a id="a-Tx"></a>遍满三界，<a id="a-Ty"></a>还从一切毛孔入。<a id="a-Tz"></a>复见水大，<a id="a-U0"></a>犹如微尘，<a id="a-U1"></a>从一切毛孔出，<a id="a-U2"></a>遍满三界，<a id="a-U3"></a>还从一切毛孔入。<a id="a-U4"></a>复见风大，<a id="a-U5"></a>其势羸劣，<a id="a-U6"></a>从一切毛孔出，<a id="a-U7"></a>遍满三界，<a id="a-U8"></a>还从一切毛孔入。<a id="a-U9"></a>如是四大，<a id="a-UA"></a>从毛孔出，<a id="a-UB"></a>从毛孔入，<a id="a-UC"></a>往复反覆，<a id="a-UD"></a>经八百遍。</p>
  <p id="aUE">“见此事已，<a id="a-UF"></a>如前数息已，<a id="a-UG"></a>闭气而住，<a id="a-UH"></a>经一七日。<a id="a-UI"></a>尔时，<a id="a-UJ"></a>自然见此大地渐渐空，<a id="a-UK"></a>见一床下渐渐空，<a id="a-UL"></a>见一房渐渐空；<a id="a-UM"></a>见一房已，<a id="a-UN"></a>见一庭地渐渐空；<a id="a-UO"></a>见一庭已，<a id="a-UP"></a>见一城地渐渐空；<a id="a-UQ"></a>见一城已，<a id="a-UR"></a>见十顷地渐渐空；<a id="a-US"></a>见十顷已，<a id="a-UT"></a>见百顷地渐渐空；<a id="a-UU"></a>见百顷已，<a id="a-UV"></a>见一由旬地渐渐空；<a id="a-UW"></a>见一由旬已，<a id="a-UX"></a>见二由旬地渐渐空；<a id="a-UY"></a>见二由旬已，<a id="a-UZ"></a>见三由旬地渐渐空；<a id="a-Ua"></a>见三由旬已，<a id="a-Ub"></a>见四由旬地渐渐空；<a id="a-Uc"></a>见四由旬已，<a id="a-Ud"></a>见五由旬地渐渐空；<a id="a-Ue"></a>见五由旬已，<a id="a-Uf"></a>乃至见十由旬地渐渐空；<a id="a-Ug"></a>见十由旬已，<a id="a-Uh"></a>乃至见百由旬地渐渐空；<a id="a-Ui"></a>见百由旬已，<a id="a-Uj"></a>乃至见阎浮提八千由旬地渐渐空；<a id="a-Uk"></a>见阎浮提已，<a id="a-Ul"></a>见弗婆提地十千由旬渐渐空；<a id="a-Um"></a>见弗婆提已，<a id="a-Un"></a>见瞿耶尼地三万由旬渐渐空；<a id="a-Uo"></a>见瞿耶尼已，<a id="a-Up"></a>见郁单越地四万由旬渐渐空；<a id="a-Uq"></a>见郁单越已，<a id="a-Ur"></a>见须弥山四大海水山河石壁四天下中一切所有见坚鞕物，<a id="a-Us"></a>一切悉皆渐渐空。<a id="a-Ut"></a>见四天下已，<a id="a-Uu"></a>心遂广大，<a id="a-Uv"></a>遍满三千大千世界，<a id="a-Uw"></a>诸坚鞕物，<a id="a-Ux"></a>大地山河石壁，<a id="a-Uy"></a>一切悉空，<a id="a-Uz"></a>心无所寄。</p>
  <p id="aV0">“尔时，<a id="a-V1"></a>自然见金刚际。<a id="a-V2"></a>有十四金刚轮，<a id="a-V3"></a>从金刚轮下，<a id="a-V4"></a>自然上踊，<a id="a-V5"></a>更相振触，<a id="a-V6"></a>至行者前。<a id="a-V7"></a>尔时，<a id="a-V8"></a>心树诸妙华端，<a id="a-V9"></a>自然火起，<a id="a-VA"></a>烧诸华叶。<a id="a-VB"></a>树上四果，<a id="a-VC"></a>堕行者顶，<a id="a-VD"></a>从顶而入，<a id="a-VE"></a>住于心中。<a id="a-VF"></a>尔时，<a id="a-VG"></a>此心豁然明了，<a id="a-VH"></a>见障外事。<a id="a-VI"></a>复有六象，<a id="a-VJ"></a>其正色黑，<a id="a-VK"></a>踏大地坏，<a id="a-VL"></a>吸饮诸水。<a id="a-VM"></a>风吹象杀，<a id="a-VN"></a>象耳出火，<a id="a-VO"></a>烧象都尽。<a id="a-VP"></a>四大毒蛇，<a id="a-VQ"></a>走上树端。<a id="a-VR"></a>见有一人，<a id="a-VS"></a>似大力士，<a id="a-VT"></a>拔此大树，<a id="a-VU"></a>下至金刚际，<a id="a-VV"></a>上至三界顶，<a id="a-VW"></a>令树动摇。<a id="a-VX"></a>行者心中，<a id="a-VY"></a>四明珠果，<a id="a-VZ"></a>复出大火，<a id="a-Va"></a>烧树荄绝。<a id="a-Vb"></a>是时大树，<a id="a-Vc"></a>散如微尘。<a id="a-Vd"></a>行者见已，<a id="a-Ve"></a>‘我今观于水、<a id="a-Vf"></a>火、<a id="a-Vg"></a>风等及与水大，<a id="a-Vh"></a>一切无常，<a id="a-Vi"></a>须臾变灭。<a id="a-Vj"></a>当自观我身内四大，<a id="a-Vk"></a>火起无穷，<a id="a-Vl"></a>地、<a id="a-Vm"></a>水、<a id="a-Vn"></a>风等亦复如是。<a id="a-Vo"></a>此无明相，<a id="a-Vp"></a>空无所有，<a id="a-Vq"></a>假伪颠倒，<a id="a-Vr"></a>犹如霜炎，<a id="a-Vs"></a>属于三界，<a id="a-Vt"></a>缘于痴爱，<a id="a-Vu"></a>三十三亿念生法，<a id="a-Vv"></a>九百九十转，<a id="a-Vw"></a>次第念粗相，<a id="a-Vx"></a>结使九十有八，<a id="a-Vy"></a>枝条种子，<a id="a-Vz"></a>弥覆三界。<a id="a-W0"></a>为是众结，<a id="a-W1"></a>受生无数，<a id="a-W2"></a>或堕地狱，<a id="a-W3"></a>猛火焚身。<a id="a-W4"></a>或为饿鬼，<a id="a-W5"></a>吞饮融铜，<a id="a-W6"></a>啖热铁丸，<a id="a-W7"></a>百千世中，<a id="a-W8"></a>不闻水谷。<a id="a-W9"></a>或为畜生，<a id="a-WA"></a>驼驴猪狗，<a id="a-WB"></a>数不可知。<a id="a-WC"></a>人中受苦，<a id="a-WD"></a>众难非一。<a id="a-WE"></a>如是众多，<a id="a-WF"></a>从痴爱得。<a id="a-WG"></a>今观痴爱，<a id="a-WH"></a>性无所有。<a id="a-WI"></a>’</p>
  <p id="aWJ">“作是思惟时，<a id="a-WK"></a>释迦牟尼佛，<a id="a-WL"></a>放金色光，<a id="a-WM"></a>与诸声闻眷属围绕，<a id="a-WN"></a>告行者言：<a id="a-WO"></a>‘汝今知不？<a id="a-WP"></a>色相虚寂，<a id="a-WQ"></a>受、<a id="a-WR"></a>想、<a id="a-WS"></a>行、<a id="a-WT"></a>识，<a id="a-WU"></a>亦复如是。<a id="a-WV"></a>汝今应当谛观空、<a id="a-WW"></a>无相、<a id="a-WX"></a>无作、<a id="a-WY"></a>无愿三昧。<a id="a-WZ"></a>空三昧者，<a id="a-Wa"></a>观色色性，<a id="a-Wb"></a>及一切诸法，<a id="a-Wc"></a>空无所有。<a id="a-Wd"></a>如是众空，<a id="a-We"></a>名空三昧。<a id="a-Wf"></a>无愿三昧者，<a id="a-Wg"></a>观涅槃性，<a id="a-Wh"></a>寂灭无相；<a id="a-Wi"></a>观生死相，<a id="a-Wj"></a>悉同如实际。<a id="a-Wk"></a>作此观时，<a id="a-Wl"></a>不愿生死，<a id="a-Wm"></a>不乐涅槃，<a id="a-Wn"></a>观生死本际空寂，<a id="a-Wo"></a>观涅槃性相皆同入空，<a id="a-Wp"></a>无有和合，<a id="a-Wq"></a>是名无愿三昧。<a id="a-Wr"></a>无作三昧者，<a id="a-Ws"></a>不见心，<a id="a-Wt"></a>不见身及诸威仪有所修作，<a id="a-Wu"></a>不见涅槃有起性相，<a id="a-Wv"></a>但见灭谛，<a id="a-Ww"></a>通达空无所有。<a id="a-Wx"></a>’尔时，<a id="a-Wy"></a>行者闻佛世尊，<a id="a-Wz"></a>说是空、<a id="a-X0"></a>无相、<a id="a-X1"></a>无愿三昧，<a id="a-X2"></a>身心静寂，<a id="a-X3"></a>游三空门。<a id="a-X4"></a>犹如壮士屈申臂顷，<a id="a-X5"></a>应声即得超越九十亿生死洞然之结，<a id="a-X6"></a>成阿罗汉：<a id="a-X7"></a>不受后有，<a id="a-X8"></a>梵行已立，<a id="a-X9"></a>知如道真；<a id="a-XA"></a>豁然意解，<a id="a-XB"></a>无复余习；<a id="a-XC"></a>漏尽慧通，<a id="a-XD"></a>自然而得。<a id="a-XE"></a>其余五通，<a id="a-XF"></a>要假修得。<a id="a-XG"></a>六通义，<a id="a-XH"></a>广说如阿毗昙。<a id="a-XI"></a>”</p>
  <p id="aXJ">尔时，<a id="a-XK"></a>世尊为阿只达，<a id="a-XL"></a>说是贤圣，<a id="a-XM"></a>空相应心，<a id="a-XN"></a>境界分别，<a id="a-XO"></a>十一切入相已，<a id="a-XP"></a>默然安隐，<a id="a-XQ"></a>入无诤三昧，<a id="a-XR"></a>放众色光，<a id="a-XS"></a>普照世界。<a id="a-XT"></a>是时会中，<a id="a-XU"></a>二百五十比丘，<a id="a-XV"></a>心意开解，<a id="a-XW"></a>成阿罗汉。<a id="a-XX"></a>五十优婆塞，<a id="a-XY"></a>破二十亿洞然结，<a id="a-XZ"></a>成须陀洹。<a id="a-Xa"></a>天人大众，<a id="a-Xb"></a>闻佛所说，<a id="a-Xc"></a>皆大欢喜。</p>
  <p id="aXd">尔时，<a id="a-Xe"></a>长老阿难，<a id="a-Xf"></a>即从座起，<a id="a-Xg"></a>白佛言：<a id="a-Xh"></a>“世尊，<a id="a-Xi"></a>如来初为迦絺罗难陀，<a id="a-Xj"></a>说不净门。<a id="a-Xk"></a>为禅难提比丘，<a id="a-Xl"></a>说数息法。<a id="a-Xm"></a>为阿只达，<a id="a-Xn"></a>说四大观。<a id="a-Xo"></a>如是众多微妙法门，<a id="a-Xp"></a>云何受持？<a id="a-Xq"></a>当以何名宣示后世？<a id="a-Xr"></a>”</p>
  <p id="aXs">佛告阿难：<a id="a-Xt"></a>“此经名《禅法秘要》，<a id="a-Xu"></a>亦名《白骨观门》，<a id="a-Xv"></a>亦名《次第九想》，<a id="a-Xw"></a>亦名《杂想观法》，<a id="a-Xx"></a>亦名《阿那般那方便》，<a id="a-Xy"></a>亦名《次第四果想》，<a id="a-Xz"></a>亦名《分别境界》。<a id="a-Y0"></a>如是受持，<a id="a-Y1"></a>慎勿忘失！<a id="a-Y2"></a>”</p>
  <p id="aY3">佛告阿难：<a id="a-Y4"></a>“我灭度后，<a id="a-Y5"></a>若有比丘、<a id="a-Y6"></a>比丘尼、<a id="a-Y7"></a>式叉摩尼、<a id="a-Y8"></a>沙弥、<a id="a-Y9"></a>沙弥尼、<a id="a-YA"></a>优婆塞、<a id="a-YB"></a>优婆夷，<a id="a-YC"></a>若有欲学三世佛法，<a id="a-YD"></a>断生死种，<a id="a-YE"></a>度烦恼河，<a id="a-YF"></a>竭生死海，<a id="a-YG"></a>免爱种子，<a id="a-YH"></a>断诸使流，<a id="a-YI"></a>厌五欲乐，<a id="a-YJ"></a>乐涅槃者，<a id="a-YK"></a>当学是观。<a id="a-YL"></a>此观功德，<a id="a-YM"></a>如须弥山，<a id="a-YN"></a>流出众光，<a id="a-YO"></a>照四天下。<a id="a-YP"></a>行此观者，<a id="a-YQ"></a>具沙门果，<a id="a-YR"></a>亦复如是。<a id="a-YS"></a>”</p>
  <p id="aYT">佛告阿难：<a id="a-YU"></a>“佛灭度后，<a id="a-YV"></a>若有比丘、<a id="a-YW"></a>比丘尼、<a id="a-YX"></a>优婆塞、<a id="a-YY"></a>优婆夷，<a id="a-YZ"></a>欲学此法者，<a id="a-Ya"></a>当离四种恶。<a id="a-Yb"></a>何等为四？<a id="a-Yc"></a>一者、<a id="a-Yd"></a>净持禁戒，<a id="a-Ye"></a>威仪不犯。<a id="a-Yf"></a>于五众戒，<a id="a-Yg"></a>若有所犯，<a id="a-Yh"></a>应当至心忏悔清净；<a id="a-Yi"></a>戒清净已，<a id="a-Yj"></a>名庄严梵行。<a id="a-Yk"></a>二者、<a id="a-Yl"></a>远离愦闹，<a id="a-Ym"></a>独处闲静，<a id="a-Yn"></a>系念一处，<a id="a-Yo"></a>乐少语法，<a id="a-Yp"></a>修行甚深十二头陀，<a id="a-Yq"></a>心无疲厌，<a id="a-Yr"></a>如救头然。<a id="a-Ys"></a>三者、<a id="a-Yt"></a>扫偷婆涂地，<a id="a-Yu"></a>施杨枝净筹，<a id="a-Yv"></a>及诸苦役，<a id="a-Yw"></a>以除障罪。<a id="a-Yx"></a>四者、<a id="a-Yy"></a>昼夜六时，<a id="a-Yz"></a>常坐不卧，<a id="a-Z0"></a>不乐睡眠。<a id="a-Z1"></a>身倚侧者，<a id="a-Z2"></a>乐常塳间树下阿练若处。<a id="a-Z3"></a>食若鹿食，<a id="a-Z4"></a>死若鹿死。<a id="a-Z5"></a>若有四众，<a id="a-Z6"></a>行此四法者，<a id="a-Z7"></a>当知此人，<a id="a-Z8"></a>是苦行人。<a id="a-Z9"></a>如此苦行，<a id="a-ZA"></a>不久必得四沙门果。<a id="a-ZB"></a>”</p>
  <p id="aZC">佛告阿难：<a id="a-ZD"></a>“若有四众，<a id="a-ZE"></a>修系念法，<a id="a-ZF"></a>乃至观见脚指端、<a id="a-ZG"></a>手指端，<a id="a-ZH"></a>一节少分白骨相，<a id="a-ZI"></a>极令明了。<a id="a-ZJ"></a>若见一指，<a id="a-ZK"></a>若见一爪，<a id="a-ZL"></a>一切诸白骨。<a id="a-ZM"></a>当知此人，<a id="a-ZN"></a>以心利故，<a id="a-ZO"></a>命终之后，<a id="a-ZP"></a>必定得生兜率陀天，<a id="a-ZQ"></a>灭三恶道一切苦患；<a id="a-ZR"></a>虽未解脱，<a id="a-ZS"></a>不堕恶道。<a id="a-ZT"></a>当知此人，<a id="a-ZU"></a>功德不灭，<a id="a-ZV"></a>已得免离三塗苦难，<a id="a-ZW"></a>何况具足诸白骨人！<a id="a-ZX"></a>见此骨人者，<a id="a-ZY"></a>虽未解脱无漏功德。<a id="a-ZZ"></a>当知此人，<a id="a-Za"></a>已免一切三塗八难苦厄之患。<a id="a-Zb"></a>当知此人，<a id="a-Zc"></a>世世所生不离见佛。<a id="a-Zd"></a>于未来世，<a id="a-Ze"></a>值遇弥勒龙华初会，<a id="a-Zf"></a>必先闻法，<a id="a-Zg"></a>得证解脱。<a id="a-Zh"></a>”</p>
  <p id="aZi">佛告阿难：<a id="a-Zj"></a>“若有比丘、<a id="a-Zk"></a>比丘尼、<a id="a-Zl"></a>优婆塞、<a id="a-Zm"></a>优婆夷，<a id="a-Zn"></a>于佛法中，<a id="a-Zo"></a>为利养故，<a id="a-Zp"></a>贪求无厌；<a id="a-Zq"></a>为好名闻，<a id="a-Zr"></a>而假伪作恶；<a id="a-Zs"></a>实不坐禅，<a id="a-Zt"></a>身口放逸，<a id="a-Zu"></a>行放逸行，<a id="a-Zv"></a>贪利养故，<a id="a-Zw"></a>自言坐禅。<a id="a-Zx"></a>如此比丘，<a id="a-Zy"></a>犯偷兰遮。<a id="a-Zz"></a>过时不说，<a id="a-a0"></a>不自改悔，<a id="a-a1"></a>经须臾间，<a id="a-a2"></a>即犯十三僧残。<a id="a-a3"></a>若经一日，<a id="a-a4"></a>至于二日，<a id="a-a5"></a>当知此比丘，<a id="a-a6"></a>是天人中贼、<a id="a-a7"></a>罗刹、<a id="a-a8"></a>魁脍，<a id="a-a9"></a>必堕恶道，<a id="a-aA"></a>犯大重罪。<a id="a-aB"></a>若比丘尼，<a id="a-aC"></a>妖冶邪媚，<a id="a-aD"></a>欲求利养，<a id="a-aE"></a>如猫伺鼠，<a id="a-aF"></a>贪求无厌；<a id="a-aG"></a>实不坐禅，<a id="a-aH"></a>自言坐禅，<a id="a-aI"></a>身口放逸，<a id="a-aJ"></a>行放逸行，<a id="a-aK"></a>贪利养故自言坐禅。<a id="a-aL"></a>如此比丘尼，<a id="a-aM"></a>犯偷兰遮。<a id="a-aN"></a>过时不说，<a id="a-aO"></a>不自改悔，<a id="a-aP"></a>经须臾间，<a id="a-aQ"></a>即犯十三僧残。<a id="a-aR"></a>若经一日，<a id="a-aS"></a>至于二日，<a id="a-aT"></a>当知此比丘尼，<a id="a-aU"></a>是天人中贼、<a id="a-aV"></a>罗刹、<a id="a-aW"></a>魁脍，<a id="a-aX"></a>必堕恶道，<a id="a-aY"></a>犯大重罪。<a id="a-aZ"></a>若比丘、<a id="a-aa"></a>比丘尼，<a id="a-ab"></a>实不见白骨，<a id="a-ac"></a>自言见白骨，<a id="a-ad"></a>乃至阿那般那。<a id="a-ae"></a>是比丘、<a id="a-af"></a>比丘尼，<a id="a-ag"></a>诳惑诸天龙鬼神等，<a id="a-ah"></a>欺世间人。<a id="a-ai"></a>此恶人辈，<a id="a-aj"></a>是波旬种。<a id="a-ak"></a>为妄语故，<a id="a-al"></a>自说言：<a id="a-am"></a>‘我得不净观’，<a id="a-an"></a>乃至顶法。<a id="a-ao"></a>此妄语人，<a id="a-ap"></a>命终之后，<a id="a-aq"></a>疾于雹雨，<a id="a-ar"></a>必定当堕阿鼻地狱，<a id="a-as"></a>寿命一劫。<a id="a-at"></a>从地狱出。<a id="a-au"></a>堕饿鬼中。<a id="a-av"></a>八千岁中。<a id="a-aw"></a>啖热铁丸。<a id="a-ax"></a>从饿鬼出堕畜生中。<a id="a-ay"></a>生恒负重。<a id="a-az"></a>死复剥皮。<a id="a-b0"></a>经五百身。<a id="a-b1"></a>还生人中。<a id="a-b2"></a>聋盲喑哑。<a id="a-b3"></a>癃残百病。<a id="a-b4"></a>以为衣服。<a id="a-b5"></a>如是经苦不可具说。</p>
  <p id="ab6">“若优婆塞，<a id="a-b7"></a>实不坐禅，<a id="a-b8"></a>自言坐禅；<a id="a-b9"></a>实不梵行，<a id="a-bA"></a>自言梵行。<a id="a-bB"></a>是优婆塞，<a id="a-bC"></a>得失意罪。<a id="a-bD"></a>不净有作不起，<a id="a-bE"></a>堕落臭旃陀罗，<a id="a-bF"></a>与恶为伴。<a id="a-bG"></a>是朽败种，<a id="a-bH"></a>不生善芽。<a id="a-bI"></a>贪利养故，<a id="a-bJ"></a>多求无厌，<a id="a-bK"></a>经于一日，<a id="a-bL"></a>乃至五日，<a id="a-bM"></a>犯大妄语。<a id="a-bN"></a>此大恶人，<a id="a-bO"></a>波旬所使，<a id="a-bP"></a>是旃陀罗、<a id="a-bQ"></a>屠儿、<a id="a-bR"></a>罗刹同类，<a id="a-bS"></a>必定当堕三恶道中。<a id="a-bT"></a>此优婆塞，<a id="a-bU"></a>欲命终时，<a id="a-bV"></a>十八地狱，<a id="a-bW"></a>火车炉炭，<a id="a-bX"></a>变化恶事，<a id="a-bY"></a>一时迎之。<a id="a-bZ"></a>必定当堕三恶趣中，<a id="a-ba"></a>无有疑也！<a id="a-bb"></a>若优婆塞，<a id="a-bc"></a>实不得不净观，<a id="a-bd"></a>乃至暖法；<a id="a-be"></a>于大众中，<a id="a-bf"></a>起增上慢，<a id="a-bg"></a>唱如是言：<a id="a-bh"></a>‘我得不净观’，<a id="a-bi"></a>乃至暖法。<a id="a-bj"></a>当知此优婆塞，<a id="a-bk"></a>是天人中贼，<a id="a-bl"></a>欺诳世间天龙八部。<a id="a-bm"></a>此优婆塞，<a id="a-bn"></a>命终之后，<a id="a-bo"></a>疾于雹雨，<a id="a-bp"></a>必定当堕阿鼻地狱，<a id="a-bq"></a>满一大劫。<a id="a-br"></a>地狱寿尽，<a id="a-bs"></a>生饿鬼中，<a id="a-bt"></a>经八千岁，<a id="a-bu"></a>啖热铁丸。<a id="a-bv"></a>从饿鬼出，<a id="a-bw"></a>堕畜生中；<a id="a-bx"></a>生恒负重，<a id="a-by"></a>死复剥皮，<a id="a-bz"></a>经五百身。<a id="a-c0"></a>还生人中，<a id="a-c1"></a>聋盲喑哑，<a id="a-c2"></a>癃残百病，<a id="a-c3"></a>以为衣服。<a id="a-c4"></a>如是经苦，<a id="a-c5"></a>不可具说。</p>
  <p id="ac6">“若优婆夷，<a id="a-c7"></a>显异惑众，<a id="a-c8"></a>实非坐禅，<a id="a-c9"></a>谓言坐禅。<a id="a-cA"></a>此优婆夷，<a id="a-cB"></a>得失意罪。<a id="a-cC"></a>垢结不净不起，<a id="a-cD"></a>堕落不净有作臭旃陀罗。<a id="a-cE"></a>此优婆夷，<a id="a-cF"></a>与恶为伴，<a id="a-cG"></a>是魔眷属，<a id="a-cH"></a>必定当堕三恶趣中。<a id="a-cI"></a>是优婆夷，<a id="a-cJ"></a>过时不说，<a id="a-cK"></a>不自改悔，<a id="a-cL"></a>经须臾间，<a id="a-cM"></a>一日乃至五日。<a id="a-cN"></a>是优婆夷，<a id="a-cO"></a>贪求无厌，<a id="a-cP"></a>实非梵行，<a id="a-cQ"></a>自言梵行；<a id="a-cR"></a>实非坐禅，<a id="a-cS"></a>自言坐禅。<a id="a-cT"></a>此大恶人，<a id="a-cU"></a>必定当堕三恶趣中，<a id="a-cV"></a>随业受生。<a id="a-cW"></a>若优婆夷，<a id="a-cX"></a>实不得不净观，<a id="a-cY"></a>乃至暖法；<a id="a-cZ"></a>于大众中，<a id="a-ca"></a>唱如是言，<a id="a-cb"></a>起增上慢，<a id="a-cc"></a>自言：<a id="a-cd"></a>‘我得不净观’，<a id="a-ce"></a>乃至暖法。<a id="a-cf"></a>此优婆夷，<a id="a-cg"></a>是天人中贼。<a id="a-ch"></a>命终之后，<a id="a-ci"></a>疾于雹雨，<a id="a-cj"></a>必定当堕阿鼻地狱，<a id="a-ck"></a>满一大劫。<a id="a-cl"></a>地狱寿尽，<a id="a-cm"></a>生饿鬼中，<a id="a-cn"></a>经八千岁，<a id="a-co"></a>啖热铁丸。<a id="a-cp"></a>从饿鬼出，<a id="a-cq"></a>堕畜生中；<a id="a-cr"></a>生恒负重，<a id="a-cs"></a>死复剥皮，<a id="a-ct"></a>经五百身。<a id="a-cu"></a>还生人中，<a id="a-cv"></a>聋盲喑哑，<a id="a-cw"></a>癃残百病，<a id="a-cx"></a>以为衣服。<a id="a-cy"></a>如是经苦，<a id="a-cz"></a>不可具说。<a id="a-d0"></a>”</p>
  <p id="ad1">佛告阿难：<a id="a-d2"></a>“若比丘、<a id="a-d3"></a>比丘尼、<a id="a-d4"></a>优婆塞、<a id="a-d5"></a>优婆夷，<a id="a-d6"></a>系念住意，<a id="a-d7"></a>心不散乱，<a id="a-d8"></a>端坐正受，<a id="a-d9"></a>住意一处，<a id="a-dA"></a>闭塞诸根。<a id="a-dB"></a>此人安心念定力故，<a id="a-dC"></a>虽无境界，<a id="a-dD"></a>舍身他世，<a id="a-dE"></a>生兜率天，<a id="a-dF"></a>值遇弥勒；<a id="a-dG"></a>与弥勒俱，<a id="a-dH"></a>下生阎浮提；<a id="a-dI"></a>龙华初会，<a id="a-dJ"></a>最先闻法，<a id="a-dK"></a>悟解脱道。</p>
  <p id="adL">“复次，<a id="a-dM"></a>阿难，<a id="a-dN"></a>佛灭度后，<a id="a-dO"></a>浊恶世中，<a id="a-dP"></a>若有比丘、<a id="a-dQ"></a>比丘尼、<a id="a-dR"></a>优婆塞、<a id="a-dS"></a>优婆夷，<a id="a-dT"></a>实修梵行，<a id="a-dU"></a>行十二头陀庄严身，<a id="a-dV"></a>心行念定，<a id="a-dW"></a>修白骨观，<a id="a-dX"></a>观于不净，<a id="a-dY"></a>入深境界，<a id="a-dZ"></a>心眼明利，<a id="a-da"></a>通达禅法。<a id="a-db"></a>如此四众，<a id="a-dc"></a>为增长佛法故，<a id="a-dd"></a>为法不灭故，<a id="a-de"></a>当密身口意。<a id="a-df"></a>犹如有人，<a id="a-dg"></a>遇身心病良医处方，<a id="a-dh"></a>当服醍醐。<a id="a-di"></a>尔时病者，<a id="a-dj"></a>则诣国王，<a id="a-dk"></a>求乞醍醐。<a id="a-dl"></a>王慈愍故，<a id="a-dm"></a>即以醍醐，<a id="a-dn"></a>持用赐之。<a id="a-do"></a>因敕病人服醍醐法，<a id="a-dp"></a>当于密屋无风尘处而取饮之，<a id="a-dq"></a>饮已闭口，<a id="a-dr"></a>调四大气，<a id="a-ds"></a>勿令失度。<a id="a-dt"></a>若比丘、<a id="a-du"></a>比丘尼，<a id="a-dv"></a>服此甘露灌顶药者，<a id="a-dw"></a>唯除知法教授之师，<a id="a-dx"></a>不得妄向他人宣说。<a id="a-dy"></a>若向他说，<a id="a-dz"></a>即失境界，<a id="a-e0"></a>亦犯十三僧残之罪。<a id="a-e1"></a>若诸白衣，<a id="a-e2"></a>欲行禅定得五神通，<a id="a-e3"></a>尚不应向他人宣说言‘我得神通仙咒术’，<a id="a-e4"></a>一切宜秘，<a id="a-e5"></a>何况出家受具足戒！<a id="a-e6"></a>若得不净观乃至暖法，<a id="a-e7"></a>不得妄向他人宣说。<a id="a-e8"></a>若向他说，<a id="a-e9"></a>即灭境界，<a id="a-eA"></a>使多众生于佛法中生疑惑心。<a id="a-eB"></a>是故我今于此众中，<a id="a-eC"></a>制诸比丘、<a id="a-eD"></a>比丘尼，<a id="a-eE"></a>若得不净观乃至暖法，<a id="a-eF"></a>当密修行，<a id="a-eG"></a>令心明利。<a id="a-eH"></a>唯向智者教授师说，<a id="a-eI"></a>不得广传向他人说。<a id="a-eJ"></a>若向他说，<a id="a-eK"></a>为利养心，<a id="a-eL"></a>应时即犯十三僧残。<a id="a-eM"></a>过时不忏，<a id="a-eN"></a>心无惭愧，<a id="a-eO"></a>亦犯重罪，<a id="a-eP"></a>如上所说。</p>
  <p id="aeQ">“复次，<a id="a-eR"></a>阿难，<a id="a-eS"></a>佛灭度后，<a id="a-eT"></a>现前无佛，<a id="a-eU"></a>四部弟子求解脱者，<a id="a-eV"></a>得不净观，<a id="a-eW"></a>当密藏秘，<a id="a-eX"></a>勿令他知。<a id="a-eY"></a>譬如有人，<a id="a-eZ"></a>贫穷孤独，<a id="a-ea"></a>生浊恶世，<a id="a-eb"></a>属无道王。<a id="a-ec"></a>彼贫穷人，<a id="a-ed"></a>掘地求水，<a id="a-ee"></a>宿世因缘，<a id="a-ef"></a>忽遇伏藏，<a id="a-eg"></a>大获珍宝。<a id="a-eh"></a>怖畏恶王，<a id="a-ei"></a>密藏此宝，<a id="a-ej"></a>不令他知。<a id="a-ek"></a>但于屏处，<a id="a-el"></a>取此珍宝，<a id="a-em"></a>以供妻子，<a id="a-en"></a>密受快乐。<a id="a-eo"></a>佛灭度后，<a id="a-ep"></a>四部弟子得禅乐者，<a id="a-eq"></a>亦复如是。<a id="a-er"></a>当密藏之，<a id="a-es"></a>不得广说。<a id="a-et"></a>若广说者，<a id="a-eu"></a>犯大重罪。</p>
  <p id="aev">“复次，<a id="a-ew"></a>阿难，<a id="a-ex"></a>譬如长者，<a id="a-ey"></a>独有一子，<a id="a-ez"></a>遇大重病，<a id="a-f0"></a>须眉落尽。<a id="a-f1"></a>尔时，<a id="a-f2"></a>长者内自思惟：<a id="a-f3"></a>‘我今衰祸，<a id="a-f4"></a>唯此一子，<a id="a-f5"></a>遇此重病，<a id="a-f6"></a>当何处求觅良医？<a id="a-f7"></a>’作此语已，<a id="a-f8"></a>大出财宝，<a id="a-f9"></a>募访良医。<a id="a-fA"></a>长者宿福，<a id="a-fB"></a>忽遇一医多知经方。<a id="a-fC"></a>长者白言：<a id="a-fD"></a>‘唯愿大师，<a id="a-fE"></a>起大慈悲。<a id="a-fF"></a>我有一子，<a id="a-fG"></a>遇患多时。<a id="a-fH"></a>唯愿大师，<a id="a-fI"></a>救疗此患。<a id="a-fJ"></a>设得愈病，<a id="a-fK"></a>今我家中，<a id="a-fL"></a>大有财宝，<a id="a-fM"></a>犹如北方毗沙门天王。<a id="a-fN"></a>若子得差，<a id="a-fO"></a>唯除我身，<a id="a-fP"></a>一切奉上，<a id="a-fQ"></a>不敢违逆。<a id="a-fR"></a>’时彼良医，<a id="a-fS"></a>告长者言：<a id="a-fT"></a>‘汝今能造七重闇室，<a id="a-fU"></a>极令深密，<a id="a-fV"></a>然后可令汝子服药。<a id="a-fW"></a>服此药已，<a id="a-fX"></a>不得见人，<a id="a-fY"></a>不向他说，<a id="a-fZ"></a>经四百日，<a id="a-fa"></a>儿乃可差。<a id="a-fb"></a>’”</p>
  <p id="afc">佛告阿难：<a id="a-fd"></a>“佛灭度后，<a id="a-fe"></a>佛四部众弟子，<a id="a-ff"></a>若修禅定求解脱者，<a id="a-fg"></a>如重病人随良医教，<a id="a-fh"></a>当于静处，<a id="a-fi"></a>若塳间，<a id="a-fj"></a>若林树下，<a id="a-fk"></a>若阿练若处，<a id="a-fl"></a>修行甚深诸贤圣道。<a id="a-fm"></a>当密身口，<a id="a-fn"></a>于内心中修四梵行，<a id="a-fo"></a>修四念处，<a id="a-fp"></a>修四正勤，<a id="a-fq"></a>修四如意足，<a id="a-fr"></a>修五根，<a id="a-fs"></a>修五力，<a id="a-ft"></a>修七觉道，<a id="a-fu"></a>修八圣道分，<a id="a-fv"></a>修四禅，<a id="a-fw"></a>修四无量心，<a id="a-fx"></a>游入甚深无量空三昧门，<a id="a-fy"></a>乃至得六神道。<a id="a-fz"></a>如是种种胜妙功德，<a id="a-g0"></a>但当一心密而行之，<a id="a-g1"></a>慎勿虚妄于多众前自说得过人法！<a id="a-g2"></a>若说得过人法，<a id="a-g3"></a>如上所说，<a id="a-g4"></a>必定当堕阿鼻地狱。<a id="a-g5"></a>”</p>
  <p id="ag6">为告阿难：<a id="a-g7"></a>“我般涅槃后，<a id="a-g8"></a>初一百岁，<a id="a-g9"></a>此不净观，<a id="a-gA"></a>行阎浮提，<a id="a-gB"></a>摄放逸者，<a id="a-gC"></a>令观四谛，<a id="a-gD"></a>一日之中，<a id="a-gE"></a>修无常观，<a id="a-gF"></a>得解脱者，<a id="a-gG"></a>如我住世，<a id="a-gH"></a>等无有异。<a id="a-gI"></a>二百岁后，<a id="a-gJ"></a>此阎浮提，<a id="a-gK"></a>四部弟子，<a id="a-gL"></a>二分之中，<a id="a-gM"></a>一分弟子，<a id="a-gN"></a>修无常观，<a id="a-gO"></a>得解脱道。<a id="a-gP"></a>三百岁时，<a id="a-gQ"></a>四部弟子，<a id="a-gR"></a>四分之中，<a id="a-gS"></a>一分弟子，<a id="a-gT"></a>修无常观，<a id="a-gU"></a>得解脱道。<a id="a-gV"></a>四百岁时，<a id="a-gW"></a>四部弟子，<a id="a-gX"></a>五分之中，<a id="a-gY"></a>一分弟子，<a id="a-gZ"></a>修无常观，<a id="a-ga"></a>得解脱道。<a id="a-gb"></a>我涅槃后，<a id="a-gc"></a>五百岁时，<a id="a-gd"></a>四部弟子，<a id="a-ge"></a>十分之中，<a id="a-gf"></a>一分弟子，<a id="a-gg"></a>修无常观，<a id="a-gh"></a>得解脱道。<a id="a-gi"></a>六百岁时，<a id="a-gj"></a>四部弟子，<a id="a-gk"></a>百分之中，<a id="a-gl"></a>一分弟子，<a id="a-gm"></a>修无常观，<a id="a-gn"></a>得解脱道。<a id="a-go"></a>七百岁时，<a id="a-gp"></a>四部弟子，<a id="a-gq"></a>千分之中，<a id="a-gr"></a>一分弟子，<a id="a-gs"></a>修无常观，<a id="a-gt"></a>得解脱道。<a id="a-gu"></a>八百岁时，<a id="a-gv"></a>四部弟子，<a id="a-gw"></a>万分子中，<a id="a-gx"></a>一分弟子，<a id="a-gy"></a>修无常观，<a id="a-gz"></a>得解脱道。<a id="a-h0"></a>九百岁时，<a id="a-h1"></a>四部弟子，<a id="a-h2"></a>千万分中，<a id="a-h3"></a>一分弟子，<a id="a-h4"></a>修无常观，<a id="a-h5"></a>得解脱道。<a id="a-h6"></a>千岁之时，<a id="a-h7"></a>四部弟子，<a id="a-h8"></a>亿分之中，<a id="a-h9"></a>十人百人，<a id="a-hA"></a>修无常观，<a id="a-hB"></a>得解脱道。<a id="a-hC"></a>过千岁已，<a id="a-hD"></a>此无常观，<a id="a-hE"></a>虽复流行阎浮提中，<a id="a-hF"></a>亿亿千万众多弟子，<a id="a-hG"></a>若一若两，<a id="a-hH"></a>修无常观，<a id="a-hI"></a>得解脱道。</p>
  <p id="ahJ">“千五百岁后，<a id="a-hK"></a>若有比丘、<a id="a-hL"></a>比丘尼、<a id="a-hM"></a>优婆塞、<a id="a-hN"></a>优婆夷，<a id="a-hO"></a>赞叹宣说无常、<a id="a-hP"></a>苦、<a id="a-hQ"></a>空、<a id="a-hR"></a>无我观者，<a id="a-hS"></a>多有众生，<a id="a-hT"></a>怀嫉妒心，<a id="a-hU"></a>或以刀斫，<a id="a-hV"></a>或以瓦砾，<a id="a-hW"></a>打拍彼人，<a id="a-hX"></a>骂言：<a id="a-hY"></a>‘痴人！<a id="a-hZ"></a>世间何处有无常观、<a id="a-ha"></a>苦、<a id="a-hb"></a>空、<a id="a-hc"></a>无我？<a id="a-hd"></a>身肌白净无量，<a id="a-he"></a>云何反说身为不净？<a id="a-hf"></a>汝大恶人，<a id="a-hg"></a>宜合驱摈。<a id="a-hh"></a>’此相现时，<a id="a-hi"></a>百千人中，<a id="a-hj"></a>无有一人修无常观。<a id="a-hk"></a>此相现时，<a id="a-hl"></a>法幢崩，<a id="a-hm"></a>慧日没，<a id="a-hn"></a>一切众生盲无眼目。<a id="a-ho"></a>释迦牟尼佛，<a id="a-hp"></a>虽有弟子，<a id="a-hq"></a>所著袈裟，<a id="a-hr"></a>如木头幡，<a id="a-hs"></a>自然变白。<a id="a-ht"></a>诸比丘尼犹如淫女，<a id="a-hu"></a>炫卖色以用自活。<a id="a-hv"></a>诸优婆塞如旃陀罗，<a id="a-hw"></a>杀生无度。<a id="a-hx"></a>诸优婆夷，<a id="a-hy"></a>邪淫无道，<a id="a-hz"></a>欺诳百端。<a id="a-i0"></a>此相现时，<a id="a-i1"></a>释迦牟尼无上正法，<a id="a-i2"></a>永没无余。<a id="a-i3"></a>”</p>
  <p id="ai4">佛告阿难：<a id="a-i5"></a>“汝持佛语，<a id="a-i6"></a>为未来世四部弟子，<a id="a-i7"></a>当广宣说，<a id="a-i8"></a>分别其义，<a id="a-i9"></a>慎勿忘失！<a id="a-iA"></a>复次，<a id="a-iB"></a>阿难，<a id="a-iC"></a>汝当为来世诸众生等，<a id="a-iD"></a>当宣此言：<a id="a-iE"></a>‘如来大法，<a id="a-iF"></a>不久必没。<a id="a-iG"></a>汝等于佛法中，<a id="a-iH"></a>应勤精进，<a id="a-iI"></a>当观苦、<a id="a-iJ"></a>空、<a id="a-iK"></a>无常、<a id="a-iL"></a>无我等法。<a id="a-iM"></a>’”</p>
  <p id="aiN">佛说此语时，<a id="a-iO"></a>八千天子，<a id="a-iP"></a>悟解无常，<a id="a-iQ"></a>远尘离垢，<a id="a-iR"></a>得法眼净。<a id="a-iS"></a>五百比丘，<a id="a-iT"></a>即于座上，<a id="a-iU"></a>不受诸法，<a id="a-iV"></a>漏尽意解，<a id="a-iW"></a>成阿罗汉。<a id="a-iX"></a>尔时，<a id="a-iY"></a>长者阿只达，<a id="a-iZ"></a>并千二百五十比丘，<a id="a-ia"></a>诸天龙神，<a id="a-ib"></a>闻佛说此无常观门，<a id="a-ic"></a>心开意解，<a id="a-id"></a>皆悉达解苦、<a id="a-ie"></a>空、<a id="a-if"></a>无常，<a id="a-ig"></a>顶礼佛足，<a id="a-ih"></a>欢喜奉行。</p>
 </body>
</html>