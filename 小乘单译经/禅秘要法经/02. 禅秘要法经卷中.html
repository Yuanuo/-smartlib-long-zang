<!doctype html>
<html id="z3IBUWRd8" data-ver="2958">
 <head>
  <meta charset="utf-8">
  <meta author="鸠摩罗什">
  <meta library="龙藏">
  <meta catalog="小乘单译经">
  <meta period="姚秦">
 </head>
 <body>
  <h1 id="a1">禅秘要法经卷中</h1>
  <p id="a2">佛告阿难：<a id="a-3"></a>“汝今至心受持此四大观法，<a id="a-4"></a>慎勿忘失！<a id="a-5"></a>为未来世一切众生，<a id="a-6"></a>当广演说。<a id="a-7"></a>”</p>
  <p id="a8">尔时，<a id="a-9"></a>阿难闻佛所说，<a id="a-A"></a>欢喜奉行。</p>
  <p id="aB">“作此观时，<a id="a-C"></a>以学观空故，<a id="a-D"></a>身虚心劳，<a id="a-E"></a>应服酥及诸补药。<a id="a-F"></a>于深禅定，<a id="a-G"></a>应作补想观。<a id="a-H"></a>补想观者，<a id="a-I"></a>先自观身，<a id="a-J"></a>使皮皮相裹，<a id="a-K"></a>犹如芭蕉。<a id="a-L"></a>然后安心，<a id="a-M"></a>自开顶上想。<a id="a-N"></a>复当劝进，<a id="a-O"></a>释、<a id="a-P"></a>梵、<a id="a-Q"></a>护世诸天，<a id="a-R"></a>使持金瓶盛天药。<a id="a-S"></a>释提桓因在左，<a id="a-T"></a>护世诸天在右，<a id="a-U"></a>持天药灌顶，<a id="a-V"></a>举身盈满。<a id="a-W"></a>昼夜六时，<a id="a-X"></a>恒作此想。<a id="a-Y"></a>若出定时，<a id="a-Z"></a>求诸补药，<a id="a-a"></a>食好饮食，<a id="a-b"></a>恒坐安隐，<a id="a-c"></a>快乐倍常。<a id="a-d"></a>修是补身，<a id="a-e"></a>经三月已，<a id="a-f"></a>然后更念其余境界。<a id="a-g"></a>禅定力故，<a id="a-h"></a>诸天欢喜。<a id="a-i"></a>时释提桓因，<a id="a-j"></a>为说甚深空无我法，<a id="a-k"></a>赞叹行者，<a id="a-l"></a>头面敬礼。<a id="a-m"></a>以服天药故，<a id="a-n"></a>出定之时，<a id="a-o"></a>颜色和悦，<a id="a-p"></a>身体润泽，<a id="a-q"></a>如膏油涂。<a id="a-r"></a>见此事者，<a id="a-s"></a>名第十六四大观竟。<a id="a-t"></a>”</p>
  <p id="au">佛告阿难：<a id="a-v"></a>“此想成已，<a id="a-w"></a>复当更教系念住意，<a id="a-x"></a>令观外色。<a id="a-y"></a>一切色者，<a id="a-z"></a>从何处生？<a id="a-10"></a>作此观时，<a id="a-11"></a>见外五色，<a id="a-12"></a>如五色光，<a id="a-13"></a>围绕己身。<a id="a-14"></a>此想现时，<a id="a-15"></a>自观身胸，<a id="a-16"></a>胸骨渐渐明净如玻瓈镜，<a id="a-17"></a>明显可爱。<a id="a-18"></a>复见外色，<a id="a-19"></a>一一众色，<a id="a-1A"></a>明如日光。<a id="a-1B"></a>得此观时，<a id="a-1C"></a>四方自然生四黑象。<a id="a-1D"></a>黑象大吼，<a id="a-1E"></a>踏众色灭。<a id="a-1F"></a>如是众色在地者灭，<a id="a-1G"></a>于虚空中，<a id="a-1H"></a>玄黄可爱，<a id="a-1I"></a>倍复过常。<a id="a-1J"></a>尔时大象，<a id="a-1K"></a>以鼻绕树。<a id="a-1L"></a>四象四边，<a id="a-1M"></a>乐拔此树，<a id="a-1N"></a>不能倾动。<a id="a-1O"></a>复有四象，<a id="a-1P"></a>以鼻绕树，<a id="a-1Q"></a>亦不能动。<a id="a-1R"></a>尔时行者，<a id="a-1S"></a>见此事已，<a id="a-1T"></a>出定之时，<a id="a-1U"></a>应于静处，<a id="a-1V"></a>若在冢间、<a id="a-1W"></a>若在树下、<a id="a-1X"></a>若阿练若处，<a id="a-1Y"></a>覆身令密，<a id="a-1Z"></a>应当静寂更求好药，<a id="a-1a"></a>以补己身，<a id="a-1b"></a>如上修习补身药法。<a id="a-1c"></a>复经三月，<a id="a-1d"></a>一心精进，<a id="a-1e"></a>如救头然，<a id="a-1f"></a>心不放逸，<a id="a-1g"></a>于所受戒，<a id="a-1h"></a>不起犯心；<a id="a-1i"></a>昼夜六时，<a id="a-1j"></a>忏悔诸罪，<a id="a-1k"></a>复更思惟身无我空。<a id="a-1l"></a>如前境界，<a id="a-1m"></a>一一谛观，<a id="a-1n"></a>极令明了。</p>
  <p id="a1o">“此想成时，<a id="a-1p"></a>胸骨渐明，<a id="a-1q"></a>犹如神珠，<a id="a-1r"></a>内外映彻。<a id="a-1s"></a>心内毒蛇，<a id="a-1t"></a>复更踊身，<a id="a-1u"></a>腾住空中，<a id="a-1v"></a>口中有火，<a id="a-1w"></a>欲吸摩尼珠，<a id="a-1x"></a>了不能得；<a id="a-1y"></a>如前失舍，<a id="a-1z"></a>自扑于地，<a id="a-20"></a>身心迷闷。<a id="a-21"></a>望见四方，<a id="a-22"></a>尔时诸象，<a id="a-23"></a>复更奔竞，<a id="a-24"></a>来至树所。<a id="a-25"></a>时诸夜叉、<a id="a-26"></a>罗刹，<a id="a-27"></a>恶兽诸龙蛇等，<a id="a-28"></a>俱时吐毒，<a id="a-29"></a>与黑象战。<a id="a-2A"></a>尔时黑象，<a id="a-2B"></a>以鼻绕树，<a id="a-2C"></a>声吼而挽。<a id="a-2D"></a>象挽树时，<a id="a-2E"></a>诸龙、<a id="a-2F"></a>夜叉，<a id="a-2G"></a>吐毒前战，<a id="a-2H"></a>不肯休息。<a id="a-2I"></a>尔时地下，<a id="a-2J"></a>有一师子，<a id="a-2K"></a>两眼明显，<a id="a-2L"></a>似如金刚，<a id="a-2M"></a>忽然踊出，<a id="a-2N"></a>与诸龙战。<a id="a-2O"></a>尔时诸龙，<a id="a-2P"></a>踊住空中。<a id="a-2Q"></a>象故挽树，<a id="a-2R"></a>终不休息，<a id="a-2S"></a>地渐渐动。<a id="a-2T"></a>是时行者，<a id="a-2U"></a>地动之时，<a id="a-2V"></a>当观此地，<a id="a-2W"></a>从空而有，<a id="a-2X"></a>非坚实法。<a id="a-2Y"></a>‘如此地者，<a id="a-2Z"></a>如乾闼婆城，<a id="a-2a"></a>如野马行，<a id="a-2b"></a>从虚妄出，<a id="a-2c"></a>何缘而动？<a id="a-2d"></a>’作是思惟时，<a id="a-2e"></a>自分己身，<a id="a-2f"></a>胸骨乃至面骨，<a id="a-2g"></a>渐渐明净。<a id="a-2h"></a>见诸世间一切所有，<a id="a-2i"></a>皆悉明了。<a id="a-2j"></a>得此观时，<a id="a-2k"></a>如执明镜自观面像。<a id="a-2l"></a>行者尔时，<a id="a-2m"></a>见诸身外一切众色，<a id="a-2n"></a>及诸不净，<a id="a-2o"></a>亦见身内一切不净。<a id="a-2p"></a>此想成时，<a id="a-2q"></a>名第十七身念处观。<a id="a-2r"></a>”</p>
  <p id="a2s">佛告阿难：<a id="a-2t"></a>“汝好受持此身念处灌顶章句，<a id="a-2u"></a>慎勿忘失！<a id="a-2v"></a>开甘露法门，<a id="a-2w"></a>为未来世一切众生，<a id="a-2x"></a>当广演说。<a id="a-2y"></a>”</p>
  <p id="a2z">尔时，<a id="a-30"></a>阿难闻佛所说，<a id="a-31"></a>欢喜奉行。</p>
  <p id="a32">佛告阿难：<a id="a-33"></a>“此想成已，<a id="a-34"></a>复当更教系念思惟谛观面骨。<a id="a-35"></a>自见面骨，<a id="a-36"></a>如白玉镜，<a id="a-37"></a>内外俱净，<a id="a-38"></a>净如明镜。<a id="a-39"></a>渐渐广大，<a id="a-3A"></a>见举身骨，<a id="a-3B"></a>白如玻瓈镜，<a id="a-3C"></a>内外俱净；<a id="a-3D"></a>一切众色，<a id="a-3E"></a>皆于中现。<a id="a-3F"></a>须臾见身，<a id="a-3G"></a>如白玉人。<a id="a-3H"></a>复见澄清，<a id="a-3I"></a>如毗琉璃，<a id="a-3J"></a>表里俱空；<a id="a-3K"></a>一切众色，<a id="a-3L"></a>皆于中现。<a id="a-3M"></a>复见己身，<a id="a-3N"></a>如白银人，<a id="a-3O"></a>唯薄皮在。<a id="a-3P"></a>皮极微薄，<a id="a-3Q"></a>薄于天劫贝，<a id="a-3R"></a>内外映彻。<a id="a-3S"></a>复见己身，<a id="a-3T"></a>如阎浮檀那金人，<a id="a-3U"></a>内外俱空。<a id="a-3V"></a>复见己身，<a id="a-3W"></a>如金刚人。<a id="a-3X"></a>见此地时，<a id="a-3Y"></a>黑象倍多，<a id="a-3Z"></a>以鼻绕树，<a id="a-3a"></a>尽己身力，<a id="a-3b"></a>不能令动。<a id="a-3c"></a>尔时众象，<a id="a-3d"></a>吼声震烈，<a id="a-3e"></a>惊动大地。<a id="a-3f"></a>大地动时，<a id="a-3g"></a>有金刚山，<a id="a-3h"></a>从下方地出，<a id="a-3i"></a>住行者前。<a id="a-3j"></a>尔时行者，<a id="a-3k"></a>见已四边，<a id="a-3l"></a>有金刚山。<a id="a-3m"></a>复见前地，<a id="a-3n"></a>犹如金刚。<a id="a-3o"></a>复见诸龙，<a id="a-3p"></a>寻树上下，<a id="a-3q"></a>吐金刚珠。<a id="a-3r"></a>树遂坚固，<a id="a-3s"></a>象不能动。<a id="a-3t"></a>唯五色水，<a id="a-3u"></a>从树上出，<a id="a-3v"></a>仰流树枝。<a id="a-3w"></a>从于树端，<a id="a-3x"></a>下流叶间，<a id="a-3y"></a>乃至树茎亦流。<a id="a-3z"></a>金刚山间，<a id="a-40"></a>布散弥漫，<a id="a-41"></a>满于大地，<a id="a-42"></a>金刚地下，<a id="a-43"></a>乃至金刚山。<a id="a-44"></a>此五色水，<a id="a-45"></a>放五色光，<a id="a-46"></a>或上或下，<a id="a-47"></a>游行无常。<a id="a-48"></a>尔时黑象，<a id="a-49"></a>从金刚山出，<a id="a-4A"></a>欲吸此水。<a id="a-4B"></a>诸龙吐毒，<a id="a-4C"></a>与大象战。<a id="a-4D"></a>尔时诸蛇，<a id="a-4E"></a>入龙耳中，<a id="a-4F"></a>并力作势，<a id="a-4G"></a>共黑象战。<a id="a-4H"></a>尔时黑象，<a id="a-4I"></a>尽力蹴掣，<a id="a-4J"></a>亦无奈何。<a id="a-4K"></a>见此事时，<a id="a-4L"></a>诸水光明，<a id="a-4M"></a>皆作伎乐。<a id="a-4N"></a>或有变化，<a id="a-4O"></a>状如天女，<a id="a-4P"></a>歌咏作伎，<a id="a-4Q"></a>甚可爱乐。<a id="a-4R"></a>此女端正，<a id="a-4S"></a>天上人间，<a id="a-4T"></a>无有比类。<a id="a-4U"></a>其所作乐，<a id="a-4V"></a>及妙音声，<a id="a-4W"></a>忉利天上，<a id="a-4X"></a>亦无此比。<a id="a-4Y"></a>如是化女，<a id="a-4Z"></a>作诸技术，<a id="a-4a"></a>数亿千万，<a id="a-4b"></a>不可具说。</p>
  <p id="a4c">“见此事时，<a id="a-4d"></a>慎勿随著，<a id="a-4e"></a>应当系心念前不净。<a id="a-4f"></a>出定之时，<a id="a-4g"></a>应诣智者问甚深空义。<a id="a-4h"></a>尔时智者，<a id="a-4i"></a>应为行者，<a id="a-4j"></a>说无我空。<a id="a-4k"></a>尔时行者，<a id="a-4l"></a>复应系念如前，<a id="a-4m"></a>自观身骨，<a id="a-4n"></a>自见胸骨，<a id="a-4o"></a>明净可爱，<a id="a-4p"></a>一切不净皆于中现。<a id="a-4q"></a>见此事已，<a id="a-4r"></a>当自思惟：<a id="a-4s"></a>‘如我今者，<a id="a-4t"></a>发是我耶？<a id="a-4u"></a>骨是我耶？<a id="a-4v"></a>爪是我耶？<a id="a-4w"></a>齿是我耶？<a id="a-4x"></a>色是我耶？<a id="a-4y"></a>受是我耶？<a id="a-4z"></a>想是我耶？<a id="a-50"></a>识是我耶？<a id="a-51"></a>一一谛观，<a id="a-52"></a>无明是我耶？<a id="a-53"></a>行是我耶？<a id="a-54"></a>识是我耶？<a id="a-55"></a>名色是我耶？<a id="a-56"></a>六入是我耶？<a id="a-57"></a>触是我耶？<a id="a-58"></a>受是我耶？<a id="a-59"></a>爱是我耶？<a id="a-5A"></a>取是我耶？<a id="a-5B"></a>有是我耶？<a id="a-5C"></a>生是我耶？<a id="a-5D"></a>老死是我耶？<a id="a-5E"></a>若死是我者，<a id="a-5F"></a>诸虫唼食，<a id="a-5G"></a>散灭坏时，<a id="a-5H"></a>我是何处？<a id="a-5I"></a>若生是我者，<a id="a-5J"></a>念念不住；<a id="a-5K"></a>于此生中，<a id="a-5L"></a>无常住想；<a id="a-5M"></a>当知此生亦非是我。<a id="a-5N"></a>若头是我，<a id="a-5O"></a>头骨八段，<a id="a-5P"></a>解解各异，<a id="a-5Q"></a>脑中生虫；<a id="a-5R"></a>观此头中，<a id="a-5S"></a>而实无我。<a id="a-5T"></a>若眼是我，<a id="a-5U"></a>眼中无实，<a id="a-5V"></a>地与水合，<a id="a-5W"></a>假火为明，<a id="a-5X"></a>假风动转；<a id="a-5Y"></a>散灭坏时，<a id="a-5Z"></a>乌鹊等鸟，<a id="a-5a"></a>皆来食之；<a id="a-5b"></a>瘭蛆诸虫，<a id="a-5c"></a>所共唼食；<a id="a-5d"></a>谛观此眼。<a id="a-5e"></a>若心是我，<a id="a-5f"></a>风力所转，<a id="a-5g"></a>无暂停时；<a id="a-5h"></a>亦有六龙，<a id="a-5i"></a>举此心中，<a id="a-5j"></a>有无量毒。<a id="a-5k"></a>心为根本，<a id="a-5l"></a>推此诸毒，<a id="a-5m"></a>及与心性，<a id="a-5n"></a>皆从空有，<a id="a-5o"></a>妄想名我。<a id="a-5p"></a>如是诸法，<a id="a-5q"></a>地水火风，<a id="a-5r"></a>色香味触，<a id="a-5s"></a>及十二缘，<a id="a-5t"></a>一一谛推，<a id="a-5u"></a>何处有我？<a id="a-5v"></a>观身无我。<a id="a-5w"></a>云何有我所？<a id="a-5x"></a>我所者，<a id="a-5y"></a>为青色是我？<a id="a-5z"></a>黄色是我？<a id="a-60"></a>赤色是我？<a id="a-61"></a>白色是我？<a id="a-62"></a>黑色是我？<a id="a-63"></a>此五色者，<a id="a-64"></a>从可爱有，<a id="a-65"></a>随缚著生，<a id="a-66"></a>欲水所染，<a id="a-67"></a>从老死河生，<a id="a-68"></a>从恩爱贼起，<a id="a-69"></a>从痴惑见。<a id="a-6A"></a>如此众色，<a id="a-6B"></a>实非是我。<a id="a-6C"></a>惑著众生，<a id="a-6D"></a>横言是我。<a id="a-6E"></a>虚见众生，<a id="a-6F"></a>复称我所。<a id="a-6G"></a>一切如幻，<a id="a-6H"></a>何处有我？<a id="a-6I"></a>于幻法中，<a id="a-6J"></a>岂有我所？<a id="a-6K"></a>’作是思惟时，<a id="a-6L"></a>自见身骨，<a id="a-6M"></a>明净可爱，<a id="a-6N"></a>一切世间所希见事，<a id="a-6O"></a>皆于中现。<a id="a-6P"></a>复见己身，<a id="a-6Q"></a>如毗琉璃人，<a id="a-6R"></a>内外俱空。<a id="a-6S"></a>如人戴琉璃幢，<a id="a-6T"></a>仰看空中，<a id="a-6U"></a>一切皆见。<a id="a-6V"></a>尔时行者，<a id="a-6W"></a>于自身内及与身外，<a id="a-6X"></a>以观空故，<a id="a-6Y"></a>学无我法，<a id="a-6Z"></a>自见己身，<a id="a-6a"></a>两足如琉璃筒，<a id="a-6b"></a>亦见下方一切世间所希见事。</p>
  <p id="a6c">“此想成时，<a id="a-6d"></a>行者前地，<a id="a-6e"></a>明净可爱，<a id="a-6f"></a>如毗琉璃，<a id="a-6g"></a>极为映彻。<a id="a-6h"></a>持戒具者，<a id="a-6i"></a>见地清净如梵王宫。<a id="a-6j"></a>威仪不具，<a id="a-6k"></a>虽见净地，<a id="a-6l"></a>犹如水精。<a id="a-6m"></a>此想成时，<a id="a-6n"></a>有无量百千无数夜叉、<a id="a-6o"></a>罗刹，<a id="a-6p"></a>皆从地出，<a id="a-6q"></a>手执白羊角、<a id="a-6r"></a>龟甲、<a id="a-6s"></a>白石，<a id="a-6t"></a>打金刚山。<a id="a-6u"></a>复有诸鬼，<a id="a-6v"></a>手执铁槌，<a id="a-6w"></a>打金刚山。<a id="a-6x"></a>是时山上，<a id="a-6y"></a>有五鬼神，<a id="a-6z"></a>千头千手，<a id="a-70"></a>手执千剑，<a id="a-71"></a>与罗刹战。<a id="a-72"></a>毒蛇、<a id="a-73"></a>毒龙，<a id="a-74"></a>皆悉吐毒，<a id="a-75"></a>围绕此山。<a id="a-76"></a>复有诸女，<a id="a-77"></a>作妭歌咏，<a id="a-78"></a>作诸变动，<a id="a-79"></a>护助此山。<a id="a-7A"></a>若见此事，<a id="a-7B"></a>当一心观。<a id="a-7C"></a>诸女现时，<a id="a-7D"></a>当观此女，<a id="a-7E"></a>犹如画瓶中盛臭处不净之器，<a id="a-7F"></a>从虚妄出，<a id="a-7G"></a>来无所因，<a id="a-7H"></a>去亦无处。<a id="a-7I"></a>‘如此相貌，<a id="a-7J"></a>是我宿世恶业罪缘故见此女。<a id="a-7K"></a>此女人者，<a id="a-7L"></a>是我妄想。<a id="a-7M"></a>无数世时，<a id="a-7N"></a>贪爱因缘，<a id="a-7O"></a>从虚妄见。<a id="a-7P"></a>应当至心观无我法！<a id="a-7Q"></a>我身无我，<a id="a-7R"></a>他身亦然。<a id="a-7S"></a>今此所见，<a id="a-7T"></a>属诸因缘，<a id="a-7U"></a>我不愿求！<a id="a-7V"></a>我观此身，<a id="a-7W"></a>无常败坏，<a id="a-7X"></a>亦无我所，<a id="a-7Y"></a>何处有人及与众生？<a id="a-7Z"></a>’作此思惟已，<a id="a-7a"></a>一心谛观空无我法。<a id="a-7b"></a>观无我时，<a id="a-7c"></a>上方琉璃地际，<a id="a-7d"></a>有四大鬼神，<a id="a-7e"></a>自然来至，<a id="a-7f"></a>负金刚山。<a id="a-7g"></a>时诸夜叉、<a id="a-7h"></a>罗刹，<a id="a-7i"></a>亦助此鬼，<a id="a-7j"></a>破金刚山。<a id="a-7k"></a>时金刚山，<a id="a-7l"></a>渐渐颓毁，<a id="a-7m"></a>经于多时，<a id="a-7n"></a>泓然都尽，<a id="a-7o"></a>唯金刚地在。<a id="a-7p"></a>尔时诸象，<a id="a-7q"></a>及诸恶鬼，<a id="a-7r"></a>并力挽树，<a id="a-7s"></a>树坚难动。</p>
  <p id="a7t">“见此事已，<a id="a-7u"></a>复更欢喜，<a id="a-7v"></a>忏悔诸罪。<a id="a-7w"></a>忏悔罪已，<a id="a-7x"></a>如前系念，<a id="a-7y"></a>观琉璃人。<a id="a-7z"></a>琉璃地上，<a id="a-80"></a>于四方面，<a id="a-81"></a>生四莲华。<a id="a-82"></a>其华金色，<a id="a-83"></a>亦有千叶，<a id="a-84"></a>金刚为台。<a id="a-85"></a>有一金像，<a id="a-86"></a>结跏趺坐，<a id="a-87"></a>身相具足，<a id="a-88"></a>光明无缺，<a id="a-89"></a>在于东方，<a id="a-8A"></a>南、<a id="a-8B"></a>西、<a id="a-8C"></a>北方亦复如是。<a id="a-8D"></a>复自见琉璃身，<a id="a-8E"></a>益更明净，<a id="a-8F"></a>内外洞彻，<a id="a-8G"></a>无诸障碍。<a id="a-8H"></a>身内身外，<a id="a-8I"></a>满中化佛。<a id="a-8J"></a>是诸化佛，<a id="a-8K"></a>各放光明。<a id="a-8L"></a>其光微妙，<a id="a-8M"></a>如亿千日，<a id="a-8N"></a>显赫端严，<a id="a-8O"></a>遍满一切三千大千世界，<a id="a-8P"></a>满中化佛。<a id="a-8Q"></a>一一化佛，<a id="a-8R"></a>有三十二相、<a id="a-8S"></a>八十种随形好。<a id="a-8T"></a>一一相好，<a id="a-8U"></a>各放千光。<a id="a-8V"></a>其光明盛，<a id="a-8W"></a>如和合百千日月。<a id="a-8X"></a>一一光间，<a id="a-8Y"></a>有无数佛。<a id="a-8Z"></a>如是渐渐，<a id="a-8a"></a>复更增广，<a id="a-8b"></a>数不可知。<a id="a-8c"></a>一一焰间，<a id="a-8d"></a>复更倍有无数化佛。<a id="a-8e"></a>是诸化佛，<a id="a-8f"></a>回旋宛转，<a id="a-8g"></a>入琉璃人身中。<a id="a-8h"></a>尔时自见己身，<a id="a-8i"></a>如七宝山，<a id="a-8j"></a>高显可观。<a id="a-8k"></a>复更严显，<a id="a-8l"></a>如杂宝须弥山，<a id="a-8m"></a>山映显在金刚地上。<a id="a-8n"></a>时金刚地，<a id="a-8o"></a>复更明显，<a id="a-8p"></a>如焰摩天紫绀摩尼珠。<a id="a-8q"></a>身转复明净。<a id="a-8r"></a>如无数诸佛光明，<a id="a-8s"></a>化成宝台，<a id="a-8t"></a>亦入琉璃人顶。<a id="a-8u"></a>复见前地，<a id="a-8v"></a>在铁围山，<a id="a-8w"></a>满中诸佛，<a id="a-8x"></a>结跏趺坐，<a id="a-8y"></a>处莲华台，<a id="a-8z"></a>地及虚空，<a id="a-90"></a>中间无缺。<a id="a-91"></a>一一化佛，<a id="a-92"></a>身满世界。<a id="a-93"></a>是诸化佛，<a id="a-94"></a>不相妨碍。<a id="a-95"></a>复见铁围诸山，<a id="a-96"></a>净如琉璃，<a id="a-97"></a>无障碍想。<a id="a-98"></a>见阎浮提，<a id="a-99"></a>山河石壁，<a id="a-9A"></a>树木荆棘，<a id="a-9B"></a>一切悉是诸妙化佛。<a id="a-9C"></a>心渐广大，<a id="a-9D"></a>见三千大千世界，<a id="a-9E"></a>虚空及地，<a id="a-9F"></a>一切悉是微妙佛像。</p>
  <p id="a9G">“是时行者，<a id="a-9H"></a>但观无我，<a id="a-9I"></a>慎勿起心随逐佛像！<a id="a-9J"></a>复当思惟：<a id="a-9K"></a>‘我闻佛说，<a id="a-9L"></a>诸佛如来，<a id="a-9M"></a>有二种身：<a id="a-9N"></a>一者、<a id="a-9O"></a>生身，<a id="a-9P"></a>二者、<a id="a-9Q"></a>法身。<a id="a-9R"></a>今我所见，<a id="a-9S"></a>既非法身，<a id="a-9T"></a>又非生身，<a id="a-9U"></a>是假想见，<a id="a-9V"></a>从虚妄起。<a id="a-9W"></a>诸佛不来，<a id="a-9X"></a>我亦不去，<a id="a-9Y"></a>云何此处，<a id="a-9Z"></a>忽生佛像？<a id="a-9a"></a>’说是语时，<a id="a-9b"></a>但当自观己身无我，<a id="a-9c"></a>慎勿随逐诸化佛像！<a id="a-9d"></a>复当谛观：<a id="a-9e"></a>‘今我此身，<a id="a-9f"></a>前时不净，<a id="a-9g"></a>九孔脓流，<a id="a-9h"></a>筋缠血涂，<a id="a-9i"></a>生藏熟藏，<a id="a-9j"></a>大小便利，<a id="a-9k"></a>八万户虫。<a id="a-9l"></a>一一虫复有八十亿小虫，<a id="a-9m"></a>以为眷属。<a id="a-9n"></a>如此之身，<a id="a-9o"></a>当有何净？<a id="a-9p"></a>’作是思惟时，<a id="a-9q"></a>自见己身，<a id="a-9r"></a>犹如皮囊。<a id="a-9s"></a>出定亦见身内，<a id="a-9t"></a>无骨身皮如囊，<a id="a-9u"></a>亦观他身犹如皮囊。</p>
  <p id="a9v">“见此事时，<a id="a-9w"></a>当诣智者问诸苦法。<a id="a-9x"></a>闻苦法已，<a id="a-9y"></a>谛观此身，<a id="a-9z"></a>属诸因缘，<a id="a-A0"></a>当有生苦。<a id="a-A1"></a>既受生已，<a id="a-A2"></a>忧悲苦恼，<a id="a-A3"></a>恩爱别离，<a id="a-A4"></a>与怨憎会，<a id="a-A5"></a>如是种种，<a id="a-A6"></a>是世间苦法。<a id="a-A7"></a>‘今我此身，<a id="a-A8"></a>不久败坏，<a id="a-A9"></a>在苦网中，<a id="a-AA"></a>属生死种。<a id="a-AB"></a>风刀诸贼，<a id="a-AC"></a>随从我身。<a id="a-AD"></a>阿鼻地狱，<a id="a-AE"></a>猛火炽然，<a id="a-AF"></a>当焚烧我。<a id="a-AG"></a>驼驴猪狗，<a id="a-AH"></a>一切畜生，<a id="a-AI"></a>及诸禽兽，<a id="a-AJ"></a>我悉当经受诸恶形。<a id="a-AK"></a>如此诸苦名为外苦。<a id="a-AL"></a>今我身内，<a id="a-AM"></a>自有四大毒龙、<a id="a-AN"></a>无数毒蛇。<a id="a-AO"></a>一一蛇有九十九头，<a id="a-AP"></a>罗刹、<a id="a-AQ"></a>恶鬼，<a id="a-AR"></a>及鸠槃荼诸恶鬼等，<a id="a-AS"></a>集在我心。<a id="a-AT"></a>如此身心，<a id="a-AU"></a>极为不净，<a id="a-AV"></a>是弊恶聚，<a id="a-AW"></a>三界种子，<a id="a-AX"></a>萌芽不断，<a id="a-AY"></a>云何我今于不净中而生净想？<a id="a-AZ"></a>于虚妄物作金刚想？<a id="a-Aa"></a>于无佛处作佛像想？<a id="a-Ab"></a>一切世间诸行性相，<a id="a-Ac"></a>悉皆无常，<a id="a-Ad"></a>不久磨灭。<a id="a-Ae"></a>如我此身，<a id="a-Af"></a>如弹指顷，<a id="a-Ag"></a>亦当败坏。<a id="a-Ah"></a>用此虚想，<a id="a-Ai"></a>于不净中，<a id="a-Aj"></a>假伪见净。<a id="a-Ak"></a>’作是思惟时，<a id="a-Al"></a>自见己身，<a id="a-Am"></a>净如琉璃，<a id="a-An"></a>皮囊诸相自然变灭。<a id="a-Ao"></a>观身及我，<a id="a-Ap"></a>了不能得。<a id="a-Aq"></a>但见四方，<a id="a-Ar"></a>有诸黑象，<a id="a-As"></a>践踏前地。<a id="a-At"></a>前地金刚，<a id="a-Au"></a>一切摧碎。<a id="a-Av"></a>见地树荄，<a id="a-Aw"></a>乃至下方，<a id="a-Ax"></a>众荄甚多，<a id="a-Ay"></a>不可称数。<a id="a-Az"></a>尔时黑象，<a id="a-B0"></a>如前以鼻绕树。<a id="a-B1"></a>无量诸龙，<a id="a-B2"></a>及诸夜叉，<a id="a-B3"></a>与黑象共战。<a id="a-B4"></a>狂象蹴踏是诸鬼神，<a id="a-B5"></a>闷绝躄地。<a id="a-B6"></a>于虚空中，<a id="a-B7"></a>有诸鬼神，<a id="a-B8"></a>其数众多，<a id="a-B9"></a>手捉刀轮，<a id="a-BA"></a>佐助黑象，<a id="a-BB"></a>欲拔此树。<a id="a-BC"></a>如是多时，<a id="a-BD"></a>树一根动。<a id="a-BE"></a>此树动时，<a id="a-BF"></a>行者自见绳床下地，<a id="a-BG"></a>自然震动。<a id="a-BH"></a>日日如是，<a id="a-BI"></a>满九十日，<a id="a-BJ"></a>如是应当乞好美食，<a id="a-BK"></a>及诸补药，<a id="a-BL"></a>以补身体，<a id="a-BM"></a>安隐端坐。<a id="a-BN"></a>复如前法，<a id="a-BO"></a>如前所见，<a id="a-BP"></a>从初境界，<a id="a-BQ"></a>一一谛观，<a id="a-BR"></a>往复反覆，<a id="a-BS"></a>经十六反，<a id="a-BT"></a>极令明净。<a id="a-BU"></a>既明净已，<a id="a-BV"></a>复还系念，<a id="a-BW"></a>观身苦、<a id="a-BX"></a>空、<a id="a-BY"></a>无常、<a id="a-BZ"></a>无我，<a id="a-Ba"></a>悉亦皆空。</p>
  <p id="aBb">“作是思惟时，<a id="a-Bc"></a>观身不见身，<a id="a-Bd"></a>观我不见我，<a id="a-Be"></a>观心不见心。<a id="a-Bf"></a>尔时忽然见此大地，<a id="a-Bg"></a>山河石壁，<a id="a-Bh"></a>一切悉无。<a id="a-Bi"></a>出定之时，<a id="a-Bj"></a>如痴醉人，<a id="a-Bk"></a>应当至心，<a id="a-Bl"></a>修忏悔法，<a id="a-Bm"></a>礼拜塗地，<a id="a-Bn"></a>放舍此观。<a id="a-Bo"></a>礼拜之时，<a id="a-Bp"></a>未举头顷，<a id="a-Bq"></a>自然得见如来真影，<a id="a-Br"></a>以手摩头，<a id="a-Bs"></a>赞言：<a id="a-Bt"></a>‘法子，<a id="a-Bu"></a>善哉！<a id="a-Bv"></a>善哉！<a id="a-Bw"></a>汝今善观诸佛空法。<a id="a-Bx"></a>’以见佛影故，<a id="a-By"></a>心大欢喜，<a id="a-Bz"></a>还得醒悟。<a id="a-C0"></a>尔时，<a id="a-C1"></a>尊者摩诃宾头卢，<a id="a-C2"></a>与五百阿罗汉，<a id="a-C3"></a>飞至其前，<a id="a-C4"></a>广为宣说甚深空法。<a id="a-C5"></a>以见五百声闻比丘故，<a id="a-C6"></a>心大欢喜，<a id="a-C7"></a>头顶忏悔。<a id="a-C8"></a>复见尊者舍利弗、<a id="a-C9"></a>摩诃目揵罗夜那，<a id="a-CA"></a>及千二百五十声闻影。<a id="a-CB"></a>尔时，<a id="a-CC"></a>复见释迦牟尼佛影。<a id="a-CD"></a>见释迦牟尼佛影已，<a id="a-CE"></a>复得见过去六佛影。<a id="a-CF"></a>是时诸佛影，<a id="a-CG"></a>如玻瓈镜，<a id="a-CH"></a>明显可观，<a id="a-CI"></a>各伸右手，<a id="a-CJ"></a>摩行者顶。<a id="a-CK"></a>诸佛如来，<a id="a-CL"></a>自说名字。<a id="a-CM"></a>第一佛言：<a id="a-CN"></a>‘我是毗婆尸。<a id="a-CO"></a>’第二佛言：<a id="a-CP"></a>‘我是尸弃。<a id="a-CQ"></a>’第三佛言：<a id="a-CR"></a>‘我是毗舍。<a id="a-CS"></a>’第四佛言：<a id="a-CT"></a>‘我是拘楼孙。<a id="a-CU"></a>’第五佛言：<a id="a-CV"></a>‘我是迦那含牟尼。<a id="a-CW"></a>’第六佛言：<a id="a-CX"></a>‘我是迦葉毗。<a id="a-CY"></a>’第七佛言：<a id="a-CZ"></a>‘我是释迦牟尼佛，<a id="a-Ca"></a>是汝和尚。<a id="a-Cb"></a>汝观空法，<a id="a-Cc"></a>我来为汝作证。<a id="a-Cd"></a>六佛世尊，<a id="a-Ce"></a>现前证知见。<a id="a-Cf"></a>’佛说是语时，<a id="a-Cg"></a>见佛色身，<a id="a-Ch"></a>了了分明；<a id="a-Ci"></a>亦见六佛，<a id="a-Cj"></a>了了分明。<a id="a-Ck"></a>尔时七佛，<a id="a-Cl"></a>各放眉间白毫大人相光。<a id="a-Cm"></a>光明大盛，<a id="a-Cn"></a>照娑婆世界及琉璃身，<a id="a-Co"></a>皆令明显。<a id="a-Cp"></a>尔时诸佛，<a id="a-Cq"></a>现此相时，<a id="a-Cr"></a>身诸毛孔放大光明。<a id="a-Cs"></a>化佛无数，<a id="a-Ct"></a>遍满三千大千世界。<a id="a-Cu"></a>地及虚空，<a id="a-Cv"></a>纯黄金色。<a id="a-Cw"></a>是诸世尊，<a id="a-Cx"></a>中有飞行者，<a id="a-Cy"></a>中有作十八变者，<a id="a-Cz"></a>中有经行者，<a id="a-D0"></a>中有入深禅定者，<a id="a-D1"></a>中有默然安住者，<a id="a-D2"></a>中有放大光明者。<a id="a-D3"></a>唯大和尚释迦牟尼佛，<a id="a-D4"></a>为于行者，<a id="a-D5"></a>说四真谛，<a id="a-D6"></a>分别苦、<a id="a-D7"></a>空、<a id="a-D8"></a>无常、<a id="a-D9"></a>无我诸法空义。<a id="a-DA"></a>过去六佛，<a id="a-DB"></a>亦复分别十二因缘，<a id="a-DC"></a>或复演说三十七道品，<a id="a-DD"></a>赞叹圣行。</p>
  <p id="aDE">“尔时行者，<a id="a-DF"></a>见佛闻法，<a id="a-DG"></a>心生欢喜，<a id="a-DH"></a>应时自思惟：<a id="a-DI"></a>‘诸佛世尊，<a id="a-DJ"></a>有二种身。<a id="a-DK"></a>今我所见，<a id="a-DL"></a>见佛色身，<a id="a-DM"></a>不见如来解脱知见五分法身。<a id="a-DN"></a>’作是思惟时，<a id="a-DO"></a>复更忏悔，<a id="a-DP"></a>殷勤不懈，<a id="a-DQ"></a>昼夜六时，<a id="a-DR"></a>恒修三昧，<a id="a-DS"></a>应作是念：<a id="a-DT"></a>‘此色身，<a id="a-DU"></a>如幻，<a id="a-DV"></a>如梦，<a id="a-DW"></a>如焰，<a id="a-DX"></a>如旋火轮，<a id="a-DY"></a>如乾闼婆城，<a id="a-DZ"></a>如呼声响。<a id="a-Da"></a>是故佛说一切有为法，<a id="a-Db"></a>如梦幻泡影，<a id="a-Dc"></a>如露亦如电。<a id="a-Dd"></a>如是诸法等，<a id="a-De"></a>我今一一应当谛观，<a id="a-Df"></a>极令了了。<a id="a-Dg"></a>’作是观时，<a id="a-Dh"></a>化佛不现。<a id="a-Di"></a>若有少在，<a id="a-Dj"></a>复更观空。<a id="a-Dk"></a>以观空故，<a id="a-Dl"></a>化佛即灭，<a id="a-Dm"></a>唯七佛在。<a id="a-Dn"></a>尔时七佛，<a id="a-Do"></a>与诸声闻眷属大众，<a id="a-Dp"></a>广为行者，<a id="a-Dq"></a>说三十七助圣道法。<a id="a-Dr"></a>闻此法已，<a id="a-Ds"></a>身心欢喜，<a id="a-Dt"></a>复更谛观苦、<a id="a-Du"></a>空、<a id="a-Dv"></a>无常、<a id="a-Dw"></a>无我等法。</p>
  <p id="aDx">“作是观时，<a id="a-Dy"></a>狂象大吼，<a id="a-Dz"></a>挽树令动。<a id="a-E0"></a>树初动时，<a id="a-E1"></a>见一房地，<a id="a-E2"></a>六变震动。<a id="a-E3"></a>复有夜叉，<a id="a-E4"></a>刺黑象杀。<a id="a-E5"></a>众多黑象，<a id="a-E6"></a>死卧在地，<a id="a-E7"></a>不久烂溃，<a id="a-E8"></a>白脓、<a id="a-E9"></a>黑脓、<a id="a-EA"></a>青脓、<a id="a-EB"></a>黄脓、<a id="a-EC"></a>绿脓、<a id="a-ED"></a>紫脓、<a id="a-EE"></a>赤脓、<a id="a-EF"></a>赤血，<a id="a-EG"></a>流污在地。<a id="a-EH"></a>复有蜣螂诸虫，<a id="a-EI"></a>游集其上。<a id="a-EJ"></a>复有诸虫，<a id="a-EK"></a>眼中出火，<a id="a-EL"></a>烧蜣螂杀。<a id="a-EM"></a>尔时下方金刚地际，<a id="a-EN"></a>有五金刚轮。<a id="a-EO"></a>有五金刚人，<a id="a-EP"></a>在其轮间，<a id="a-EQ"></a>右手执金刚剑，<a id="a-ER"></a>左手执金刚杵，<a id="a-ES"></a>以杵捣地，<a id="a-ET"></a>以剑斫树。<a id="a-EU"></a>见此事时，<a id="a-EV"></a>大地渐动；<a id="a-EW"></a>见城内地，<a id="a-EX"></a>六种震动。<a id="a-EY"></a>见一城已，<a id="a-EZ"></a>复见二城，<a id="a-Ea"></a>渐渐广大，<a id="a-Eb"></a>见一踰阇那；<a id="a-Ec"></a>见一踰阇那已，<a id="a-Ed"></a>复更广大，<a id="a-Ee"></a>普见三千大千世界一切地动。<a id="a-Ef"></a>动时东踊西没，<a id="a-Eg"></a>西踊东没，<a id="a-Eh"></a>南踊北没，<a id="a-Ei"></a>北踊南没，<a id="a-Ej"></a>中踊边没，<a id="a-Ek"></a>边踊中没。<a id="a-El"></a>此地动时，<a id="a-Em"></a>见大树荄，<a id="a-En"></a>乃至金刚际。<a id="a-Eo"></a>时金刚人以刀斫之，<a id="a-Ep"></a>令树荄绝。<a id="a-Eq"></a>树荄绝时，<a id="a-Er"></a>诸龙诸蛇，<a id="a-Es"></a>皆悉吐焰，<a id="a-Et"></a>寻树而上。<a id="a-Eu"></a>尔时复有众多罗刹，<a id="a-Ev"></a>积薪树上。<a id="a-Ew"></a>时金刚人，<a id="a-Ex"></a>以金刚杵，<a id="a-Ey"></a>捣树枝折。<a id="a-Ez"></a>捣此树时，<a id="a-F0"></a>一杵乃至八万四千杵，<a id="a-F1"></a>树枝方折。<a id="a-F2"></a>尔时杵端，<a id="a-F3"></a>自然出火，<a id="a-F4"></a>烧此树尽。<a id="a-F5"></a>唯有树心，<a id="a-F6"></a>如金刚锥，<a id="a-F7"></a>从三界顶，<a id="a-F8"></a>下至金刚际，<a id="a-F9"></a>不可倾动。</p>
  <p id="aFA">“是时行者，<a id="a-FB"></a>得此观时，<a id="a-FC"></a>出定安乐。<a id="a-FD"></a>出定入定，<a id="a-FE"></a>心恒静寂，<a id="a-FF"></a>无忧喜想。<a id="a-FG"></a>复勤精进，<a id="a-FH"></a>昼夜不息。<a id="a-FI"></a>以精进故，<a id="a-FJ"></a>世尊释迦牟尼，<a id="a-FK"></a>与过去六佛，<a id="a-FL"></a>当现其前为说甚深空三昧、<a id="a-FM"></a>无愿三昧、<a id="a-FN"></a>无作三昧。<a id="a-FO"></a>闻已欢喜，<a id="a-FP"></a>随顺佛教，<a id="a-FQ"></a>谛观空法，<a id="a-FR"></a>如大水流，<a id="a-FS"></a>不久当得阿罗汉道。<a id="a-FT"></a>”</p>
  <p id="aFU">佛告阿难：<a id="a-FV"></a>“此不净想观，<a id="a-FW"></a>是大甘露，<a id="a-FX"></a>灭贪淫欲，<a id="a-FY"></a>能除众生结使心病。<a id="a-FZ"></a>汝好受持，<a id="a-Fa"></a>慎勿忘失！<a id="a-Fb"></a>若佛灭度后，<a id="a-Fc"></a>比丘、<a id="a-Fd"></a>比丘尼、<a id="a-Fe"></a>优婆塞、<a id="a-Ff"></a>优婆夷，<a id="a-Fg"></a>闻此甘露灌顶圣法，<a id="a-Fh"></a>能摄诸根。<a id="a-Fi"></a>至心系念，<a id="a-Fj"></a>谛观身分，<a id="a-Fk"></a>心不分散，<a id="a-Fl"></a>敛心使住，<a id="a-Fm"></a>经须臾间，<a id="a-Fn"></a>此人命终，<a id="a-Fo"></a>得生天上。<a id="a-Fp"></a>若复有人，<a id="a-Fq"></a>随顺佛教，<a id="a-Fr"></a>系念谛观一爪一指，<a id="a-Fs"></a>令心安住；<a id="a-Ft"></a>当知此人，<a id="a-Fu"></a>终不堕落三恶道中。<a id="a-Fv"></a>若复有人，<a id="a-Fw"></a>系念谛观，<a id="a-Fx"></a>见举身白骨；<a id="a-Fy"></a>此人命终，<a id="a-Fz"></a>生兜率陀天，<a id="a-G0"></a>值遇一生补处菩萨，<a id="a-G1"></a>号曰弥勒；<a id="a-G2"></a>见彼天已，<a id="a-G3"></a>随从受乐，<a id="a-G4"></a>弥勒成佛，<a id="a-G5"></a>最初闻法，<a id="a-G6"></a>得阿罗汉果，<a id="a-G7"></a>三明六通，<a id="a-G8"></a>具八解脱。<a id="a-G9"></a>若复有人，<a id="a-GA"></a>观此不净，<a id="a-GB"></a>得具足者，<a id="a-GC"></a>于此身上，<a id="a-GD"></a>见佛真影，<a id="a-GE"></a>闻佛说法，<a id="a-GF"></a>得尽诸苦。<a id="a-GG"></a>”</p>
  <p id="aGH">尔时，<a id="a-GI"></a>阿难即从座起，<a id="a-GJ"></a>整衣服，<a id="a-GK"></a>为佛作礼，<a id="a-GL"></a>叉手长跪，<a id="a-GM"></a>白佛言：<a id="a-GN"></a>“世尊，<a id="a-GO"></a>此法之要，<a id="a-GP"></a>云何受持？<a id="a-GQ"></a>当何名此法？<a id="a-GR"></a>”</p>
  <p id="aGS">佛告阿难：<a id="a-GT"></a>“此名观身不净杂秽想，<a id="a-GU"></a>亦名破我法观无我空。<a id="a-GV"></a>汝好受持，<a id="a-GW"></a>为未来世浊苦众生，<a id="a-GX"></a>贪淫多者，<a id="a-GY"></a>当广分别。<a id="a-GZ"></a>”</p>
  <p id="aGa">佛说是语时，<a id="a-Gb"></a>释、<a id="a-Gc"></a>梵、<a id="a-Gd"></a>护世，<a id="a-Ge"></a>无数天子，<a id="a-Gf"></a>持天曼陀罗华、<a id="a-Gg"></a>摩诃曼陀罗华、<a id="a-Gh"></a>曼殊沙华、<a id="a-Gi"></a>摩诃曼殊沙华，<a id="a-Gj"></a>而散佛上及诸大众，<a id="a-Gk"></a>顶礼佛足，<a id="a-Gl"></a>赞叹佛言：<a id="a-Gm"></a>“如来出世，<a id="a-Gn"></a>甚为希有！<a id="a-Go"></a>乃能降伏骄慢邪见。<a id="a-Gp"></a>迦絺罗难陀，<a id="a-Gq"></a>亦为未来贪淫众生，<a id="a-Gr"></a>说甘露药，<a id="a-Gs"></a>增长天种，<a id="a-Gt"></a>不断三宝。<a id="a-Gu"></a>善哉！<a id="a-Gv"></a>世尊，<a id="a-Gw"></a>快说是法。<a id="a-Gx"></a>”龙、<a id="a-Gy"></a>神、<a id="a-Gz"></a>夜叉、<a id="a-H0"></a>乾闼婆等，<a id="a-H1"></a>亦同诸天，<a id="a-H2"></a>赞叹于佛。</p>
  <p id="aH3">尊者阿难，<a id="a-H4"></a>迦絺罗难陀，<a id="a-H5"></a>及千比丘，<a id="a-H6"></a>无量诸天，<a id="a-H7"></a>八部之众，<a id="a-H8"></a>闻佛所说，<a id="a-H9"></a>欢喜奉行，<a id="a-HA"></a>礼佛而退。</p>
  <p id="aHB">“得此观者，<a id="a-HC"></a>名十色不净，<a id="a-HD"></a>亦名分别诸虫境界，<a id="a-HE"></a>是最初不净门，<a id="a-HF"></a>有十八方便。<a id="a-HG"></a>诸境界性，<a id="a-HH"></a>不可具说。<a id="a-HI"></a>入三昧时，<a id="a-HJ"></a>当自然得此第十八一门观竟。<a id="a-HK"></a>”</p>
  <p id="aHL">如是我闻：<a id="a-HM"></a>一时，<a id="a-HN"></a>佛住舍卫国祇树给孤独园。<a id="a-HO"></a>尔时，<a id="a-HP"></a>世尊与千二百五十比丘俱。</p>
  <p id="aHQ">是时，<a id="a-HR"></a>会中有一比丘，<a id="a-HS"></a>名禅难提，<a id="a-HT"></a>于深禅定，<a id="a-HU"></a>久已通达，<a id="a-HV"></a>成阿罗汉，<a id="a-HW"></a>三明六通，<a id="a-HX"></a>具八解脱；<a id="a-HY"></a>即从座起，<a id="a-HZ"></a>正衣服，<a id="a-Ha"></a>叉手长跪，<a id="a-Hb"></a>而白佛言：<a id="a-Hc"></a>“如来今者，<a id="a-Hd"></a>现在世间，<a id="a-He"></a>利安一切。<a id="a-Hf"></a>佛灭度后，<a id="a-Hg"></a>佛不现在，<a id="a-Hh"></a>诸四部众有业障者，<a id="a-Hi"></a>若系念时，<a id="a-Hj"></a>境界不现在前。<a id="a-Hk"></a>如是烦恼，<a id="a-Hl"></a>及一切罪，<a id="a-Hm"></a>犯突吉罗乃至重罪，<a id="a-Hn"></a>欲忏悔者，<a id="a-Ho"></a>当云何灭是诸罪相？<a id="a-Hp"></a>若复有人杀生邪见，<a id="a-Hq"></a>欲修正念，<a id="a-Hr"></a>当云何灭邪见杀生恶烦恼障？<a id="a-Hs"></a>”作是语已，<a id="a-Ht"></a>如大山崩，<a id="a-Hu"></a>五体投地，<a id="a-Hv"></a>顶礼佛足，<a id="a-Hw"></a>复白佛言：<a id="a-Hx"></a>“唯愿世尊，<a id="a-Hy"></a>为我解说，<a id="a-Hz"></a>令未来世一切众生，<a id="a-I0"></a>恒得正念，<a id="a-I1"></a>不离贤圣。<a id="a-I2"></a>”</p>
  <p id="aI3">尔时，<a id="a-I4"></a>世尊犹如慈父安慰其子，<a id="a-I5"></a>告言：<a id="a-I6"></a>“善哉！<a id="a-I7"></a>善哉！<a id="a-I8"></a>善男子，<a id="a-I9"></a>汝行慈心，<a id="a-IA"></a>与慈俱生，<a id="a-IB"></a>今具大悲，<a id="a-IC"></a>无漏根力觉道成就。<a id="a-ID"></a>汝于今日，<a id="a-IE"></a>为未来世一切众生，<a id="a-IF"></a>问除罪法。<a id="a-IG"></a>谛听！<a id="a-IH"></a>谛听！<a id="a-II"></a>善思念之。<a id="a-IJ"></a>”</p>
  <p id="aIK">尔时，<a id="a-IL"></a>世尊即放顶光。<a id="a-IM"></a>此光金色有五百化佛，<a id="a-IN"></a>绕佛七匝，<a id="a-IO"></a>照祇陀林，<a id="a-IP"></a>亦作金色。<a id="a-IQ"></a>现此相已，<a id="a-IR"></a>还从佛枕骨入。</p>
  <p id="aIS">尔时，<a id="a-IT"></a>世尊告禅难提，<a id="a-IU"></a>及敕阿难：<a id="a-IV"></a>“汝等当教未来众生罪业多者，<a id="a-IW"></a>为除罪故，<a id="a-IX"></a>教使念佛。<a id="a-IY"></a>以念佛故，<a id="a-IZ"></a>除诸业障、<a id="a-Ia"></a>报障、<a id="a-Ib"></a>烦恼障。<a id="a-Ic"></a>念佛者，<a id="a-Id"></a>当先端坐，<a id="a-Ie"></a>叉手闭眼，<a id="a-If"></a>举舌向齶，<a id="a-Ig"></a>一心系念，<a id="a-Ih"></a>心心相注，<a id="a-Ii"></a>使不分散。<a id="a-Ij"></a>心既定已，<a id="a-Ik"></a>先当观像。</p>
  <p id="aIl">“观像者，<a id="a-Im"></a>当起想念。<a id="a-In"></a>观于前地，<a id="a-Io"></a>极使白净。<a id="a-Ip"></a>取相长短，<a id="a-Iq"></a>壁方二丈，<a id="a-Ir"></a>益使明净犹如明镜。<a id="a-Is"></a>见前地已，<a id="a-It"></a>见左边地，<a id="a-Iu"></a>亦使明净；<a id="a-Iv"></a>见右边地，<a id="a-Iw"></a>亦使明净；<a id="a-Ix"></a>及见后地，<a id="a-Iy"></a>亦使明净。<a id="a-Iz"></a>使四方地悉平如掌，<a id="a-J0"></a>其一一方各作二丈地想，<a id="a-J1"></a>极使明净。<a id="a-J2"></a>地既明已，<a id="a-J3"></a>还当摄心观于前地，<a id="a-J4"></a>作莲华想。<a id="a-J5"></a>其华千叶，<a id="a-J6"></a>七宝庄严。<a id="a-J7"></a>复当作一丈六金像想，<a id="a-J8"></a>令此金像结跏趺坐，<a id="a-J9"></a>坐莲华上。</p>
  <p id="aJA">“见此像已，<a id="a-JB"></a>应当谛观顶上肉髻。<a id="a-JC"></a>见顶上肉髻，<a id="a-JD"></a>发绀青色。<a id="a-JE"></a>一一发舒长丈三，<a id="a-JF"></a>还放之时右旋宛转，<a id="a-JG"></a>有琉璃光。<a id="a-JH"></a>住佛顶上，<a id="a-JI"></a>如是一一孔，<a id="a-JJ"></a>一毛旋生。<a id="a-JK"></a>观八万四千毛，<a id="a-JL"></a>皆使了了。<a id="a-JM"></a>见此事已，<a id="a-JN"></a>次观像面。<a id="a-JO"></a>像面圆满，<a id="a-JP"></a>如十五日月，<a id="a-JQ"></a>威光益显，<a id="a-JR"></a>分齐分明。<a id="a-JS"></a>复观额广平正，<a id="a-JT"></a>眉间毫相，<a id="a-JU"></a>白如珂雪，<a id="a-JV"></a>如玻瓈珠，<a id="a-JW"></a>右旋宛转。<a id="a-JX"></a>复观像鼻，<a id="a-JY"></a>如铸金铤，<a id="a-JZ"></a>似鹰王嘴，<a id="a-Ja"></a>当于面门。<a id="a-Jb"></a>复观像口，<a id="a-Jc"></a>唇色赤好，<a id="a-Jd"></a>如频婆罗果。<a id="a-Je"></a>次观像齿，<a id="a-Jf"></a>口四十齿，<a id="a-Jg"></a>方白齐平。<a id="a-Jh"></a>齿上有印，<a id="a-Ji"></a>印中出光，<a id="a-Jj"></a>如白真珠。<a id="a-Jk"></a>齿间红色，<a id="a-Jl"></a>流出红光。<a id="a-Jm"></a>次观像颈，<a id="a-Jn"></a>如琉璃筒，<a id="a-Jo"></a>显发金颜。<a id="a-Jp"></a>次观像胸德字万字，<a id="a-Jq"></a>众相印中，<a id="a-Jr"></a>极令分明，<a id="a-Js"></a>印印出光，<a id="a-Jt"></a>五色具足。<a id="a-Ju"></a>次观佛像，<a id="a-Jv"></a>臂如象王鼻，<a id="a-Jw"></a>柔软可爱。<a id="a-Jx"></a>次观像手，<a id="a-Jy"></a>十指参差，<a id="a-Jz"></a>不失其所。<a id="a-K0"></a>手内外握，<a id="a-K1"></a>手上生毛，<a id="a-K2"></a>如琉璃光。<a id="a-K3"></a>毛悉上靡，<a id="a-K4"></a>如赤铜爪。<a id="a-K5"></a>爪上金色，<a id="a-K6"></a>爪内红色，<a id="a-K7"></a>如赤铜山与紫金合。<a id="a-K8"></a>次观合曼掌，<a id="a-K9"></a>犹如鹅王，<a id="a-KA"></a>舒时则现，<a id="a-KB"></a>似真珠网，<a id="a-KC"></a>摄手不见。<a id="a-KD"></a>观像手已，<a id="a-KE"></a>次观像身，<a id="a-KF"></a>方坐安隐，<a id="a-KG"></a>如真金山，<a id="a-KH"></a>不前不却，<a id="a-KI"></a>中坐得所。<a id="a-KJ"></a>复观像胫，<a id="a-KK"></a>如鹿王腨，<a id="a-KL"></a>佣直圆满。<a id="a-KM"></a>次观足趺，<a id="a-KN"></a>平满安庠。<a id="a-KO"></a>足下莲华，<a id="a-KP"></a>千辐具足。<a id="a-KQ"></a>足上生毛，<a id="a-KR"></a>如绀琉璃，<a id="a-KS"></a>毛皆上靡。<a id="a-KT"></a>脚指齐整，<a id="a-KU"></a>参差得中，<a id="a-KV"></a>爪色赤铜。<a id="a-KW"></a>于脚指端，<a id="a-KX"></a>亦有千辐相轮。<a id="a-KY"></a>脚指网间，<a id="a-KZ"></a>犹如罗文，<a id="a-Ka"></a>似雁王脚。<a id="a-Kb"></a>如是诸事，<a id="a-Kc"></a>及与身光、<a id="a-Kd"></a>圆光、<a id="a-Ke"></a>项光。<a id="a-Kf"></a>光有化佛、<a id="a-Kg"></a>诸大比丘，<a id="a-Kh"></a>众化菩萨。<a id="a-Ki"></a>如是化人，<a id="a-Kj"></a>如旋火轮，<a id="a-Kk"></a>旋逐光走。<a id="a-Kl"></a>如是逆观者，<a id="a-Km"></a>从足逆观，<a id="a-Kn"></a>乃至顶髻。<a id="a-Ko"></a>顺观者，<a id="a-Kp"></a>从顶至足，<a id="a-Kq"></a>如是观像，<a id="a-Kr"></a>使心分明，<a id="a-Ks"></a>专见一佛像。</p>
  <p id="aKt">“见一像已，<a id="a-Ku"></a>复当更观得见二像。<a id="a-Kv"></a>见二佛像时，<a id="a-Kw"></a>使佛像身成琉璃，<a id="a-Kx"></a>出众色光，<a id="a-Ky"></a>焰焰相次如烧金山，<a id="a-Kz"></a>化像无数。<a id="a-L0"></a>见二像已，<a id="a-L1"></a>复见三像。<a id="a-L2"></a>见三像已，<a id="a-L3"></a>复见四像。<a id="a-L4"></a>见四像已，<a id="a-L5"></a>复见五像。<a id="a-L6"></a>见五像已，<a id="a-L7"></a>乃至见十像。<a id="a-L8"></a>见十像已，<a id="a-L9"></a>心转明利，<a id="a-LA"></a>见阎浮提，<a id="a-LB"></a>齐四海内。<a id="a-LC"></a>凡夫心狭，<a id="a-LD"></a>不得令广。<a id="a-LE"></a>若广大者，<a id="a-LF"></a>摄心令还，<a id="a-LG"></a>齐四海内，<a id="a-LH"></a>以铁围山为界。<a id="a-LI"></a>见此海内，<a id="a-LJ"></a>满中佛像，<a id="a-LK"></a>三十二相、<a id="a-LL"></a>八十随形好，<a id="a-LM"></a>皆使分明，<a id="a-LN"></a>一一相好有无数光。<a id="a-LO"></a>若于众光，<a id="a-LP"></a>见一一境界，<a id="a-LQ"></a>杂秽不净，<a id="a-LR"></a>从罪报得。<a id="a-LS"></a>复应更起扫兜婆涂地，<a id="a-LT"></a>造作净筹，<a id="a-LU"></a>谦卑下下，<a id="a-LV"></a>修诸忏悔。<a id="a-LW"></a>复当安心正念一处，<a id="a-LX"></a>如前观像，<a id="a-LY"></a>不缘余事，<a id="a-LZ"></a>谛观像眉间。<a id="a-La"></a>观像眉间已，<a id="a-Lb"></a>次第观其余诸相，<a id="a-Lc"></a>一一相好皆使分明。<a id="a-Ld"></a>若不分明，<a id="a-Le"></a>更复忏悔作诸苦役，<a id="a-Lf"></a>然后摄心，<a id="a-Lg"></a>如前观像。<a id="a-Lh"></a>见诸佛像，<a id="a-Li"></a>身色端严，<a id="a-Lj"></a>三十二相皆悉具足，<a id="a-Lk"></a>满四海内，<a id="a-Ll"></a>皆坐华上。</p>
  <p id="aLm">“见坐像已，<a id="a-Ln"></a>复更作念：<a id="a-Lo"></a>‘世尊在世，<a id="a-Lp"></a>执钵持锡，<a id="a-Lq"></a>入里乞食，<a id="a-Lr"></a>处处游化，<a id="a-Ls"></a>以福度众生。<a id="a-Lt"></a>我于今日，<a id="a-Lu"></a>但见坐像，<a id="a-Lv"></a>不见行像，<a id="a-Lw"></a>宿有何罪？<a id="a-Lx"></a>’作是念已，<a id="a-Ly"></a>复更忏悔。<a id="a-Lz"></a>既忏悔已，<a id="a-M0"></a>如前摄心，<a id="a-M1"></a>系念观像。<a id="a-M2"></a>观像时，<a id="a-M3"></a>见诸坐像，<a id="a-M4"></a>一切皆起，<a id="a-M5"></a>巨身丈六，<a id="a-M6"></a>方正不倾，<a id="a-M7"></a>身相光明皆悉具足。<a id="a-M8"></a>见像立已，<a id="a-M9"></a>复见像行，<a id="a-MA"></a>执钵持锡，<a id="a-MB"></a>威仪庠序，<a id="a-MC"></a>诸天人众皆亦围绕。<a id="a-MD"></a>复有众像，<a id="a-ME"></a>飞腾虚空，<a id="a-MF"></a>放金色光满虚空中，<a id="a-MG"></a>犹如金云，<a id="a-MH"></a>复似金山，<a id="a-MI"></a>相好无比。<a id="a-MJ"></a>复见众像，<a id="a-MK"></a>于虚空中作十八变，<a id="a-ML"></a>身上出水，<a id="a-MM"></a>身下出火，<a id="a-MN"></a>或现大身满虚空中，<a id="a-MO"></a>大复现小如芥子许，<a id="a-MP"></a>履地如水，<a id="a-MQ"></a>履水如地，<a id="a-MR"></a>于虚空中，<a id="a-MS"></a>东踊西没，<a id="a-MT"></a>西踊东没，<a id="a-MU"></a>南踊北没，<a id="a-MV"></a>北踊南没，<a id="a-MW"></a>中踊边没，<a id="a-MX"></a>边踊中没，<a id="a-MY"></a>上踊下没，<a id="a-MZ"></a>下踊上没，<a id="a-Ma"></a>行住坐卧，<a id="a-Mb"></a>随意自在。</p>
  <p id="aMc">“见此事已，<a id="a-Md"></a>复当作念：<a id="a-Me"></a>‘世尊在世，<a id="a-Mf"></a>教诸比丘，<a id="a-Mg"></a>右胁而卧。<a id="a-Mh"></a>我今亦当观诸像卧。<a id="a-Mi"></a>’寻见诸像牒僧伽梨，<a id="a-Mj"></a>枕右肘，<a id="a-Mk"></a>右胁而卧。<a id="a-Ml"></a>胁下自然生金色床，<a id="a-Mm"></a>金光栴檀，<a id="a-Mn"></a>种种杂色众妙莲华，<a id="a-Mo"></a>以为敷具。<a id="a-Mp"></a>上有宝帐，<a id="a-Mq"></a>垂诸璎珞。<a id="a-Mr"></a>佛放大光，<a id="a-Ms"></a>满宝帐内，<a id="a-Mt"></a>犹如金华，<a id="a-Mu"></a>复似星月，<a id="a-Mv"></a>无量宝光犹如团云，<a id="a-Mw"></a>处空明显。<a id="a-Mx"></a>中有化佛，<a id="a-My"></a>弥满虚空。</p>
  <p id="aMz">“见卧像已，<a id="a-N0"></a>复当作念：<a id="a-N1"></a>‘过去有佛，<a id="a-N2"></a>名释迦牟尼，<a id="a-N3"></a>唯独一身，<a id="a-N4"></a>教化众生，<a id="a-N5"></a>住在此世四十九年，<a id="a-N6"></a>入大涅槃而般涅槃，<a id="a-N7"></a>犹如薪尽火灭，<a id="a-N8"></a>永灭无余。<a id="a-N9"></a>我今心想，<a id="a-NA"></a>以想心故，<a id="a-NB"></a>见是多像。<a id="a-NC"></a>此多像者，<a id="a-ND"></a>来无所从，<a id="a-NE"></a>去无所至，<a id="a-NF"></a>从我心想，<a id="a-NG"></a>妄见此耳！<a id="a-NH"></a>’作是念时，<a id="a-NI"></a>渐渐消灭，<a id="a-NJ"></a>众像皆尽，<a id="a-NK"></a>唯见一像，<a id="a-NL"></a>独坐华台，<a id="a-NM"></a>结跏趺坐。<a id="a-NN"></a>谛观此像，<a id="a-NO"></a>三十二相、<a id="a-NP"></a>八十种好，<a id="a-NQ"></a>皆使明了。<a id="a-NR"></a>见此像已，<a id="a-NS"></a>名观像法。<a id="a-NT"></a>”</p>
  <p id="aNU">佛告禅难提，<a id="a-NV"></a>及敕阿难：<a id="a-NW"></a>“佛灭度后，<a id="a-NX"></a>若比丘、<a id="a-NY"></a>比丘尼、<a id="a-NZ"></a>优婆塞、<a id="a-Na"></a>优婆夷，<a id="a-Nb"></a>欲忏悔者，<a id="a-Nc"></a>欲灭罪者，<a id="a-Nd"></a>佛虽不在，<a id="a-Ne"></a>系念谛观形像者，<a id="a-Nf"></a>诸恶罪业速得清净。<a id="a-Ng"></a>观此像已，<a id="a-Nh"></a>复当更观，<a id="a-Ni"></a>从像脐中，<a id="a-Nj"></a>便放一光。<a id="a-Nk"></a>其光金色，<a id="a-Nl"></a>分为五支：<a id="a-Nm"></a>一光照左，<a id="a-Nn"></a>一光照右，<a id="a-No"></a>一光照前，<a id="a-Np"></a>一光照后，<a id="a-Nq"></a>一光照上。<a id="a-Nr"></a>如是五光，<a id="a-Ns"></a>光光之上，<a id="a-Nt"></a>皆有化佛，<a id="a-Nu"></a>佛相次第，<a id="a-Nv"></a>满虚空中。<a id="a-Nw"></a>见此相时，<a id="a-Nx"></a>极使明了。<a id="a-Ny"></a>复见化佛，<a id="a-Nz"></a>上至梵世，<a id="a-O0"></a>弥满三千大千世界。<a id="a-O1"></a>于三千大千世界中，<a id="a-O2"></a>见金色光，<a id="a-O3"></a>如紫金山，<a id="a-O4"></a>内外无妨。<a id="a-O5"></a>见此事时，<a id="a-O6"></a>心意快然，<a id="a-O7"></a>见前坐像，<a id="a-O8"></a>如佛真影。</p>
  <p id="aO9">“见佛影已，<a id="a-OA"></a>复当作念：<a id="a-OB"></a>‘此是影耳！<a id="a-OC"></a>世尊威力，<a id="a-OD"></a>智慧自在，<a id="a-OE"></a>现作此事。<a id="a-OF"></a>我今应当谛观真佛。<a id="a-OG"></a>’尔时寻见佛身，<a id="a-OH"></a>微妙如净琉璃，<a id="a-OI"></a>内有金刚。<a id="a-OJ"></a>于金刚内，<a id="a-OK"></a>有紫金光，<a id="a-OL"></a>共相映发，<a id="a-OM"></a>成众相好。<a id="a-ON"></a>三十二相、<a id="a-OO"></a>八十种好，<a id="a-OP"></a>犹如印文，<a id="a-OQ"></a>炳然明显，<a id="a-OR"></a>微妙清净，<a id="a-OS"></a>不可具说。<a id="a-OT"></a>手执澡瓶，<a id="a-OU"></a>住立空中。<a id="a-OV"></a>瓶内盛水，<a id="a-OW"></a>状如甘露。<a id="a-OX"></a>其水五色，<a id="a-OY"></a>五光清净，<a id="a-OZ"></a>如琉璃珠，<a id="a-Oa"></a>柔软细滑，<a id="a-Ob"></a>灌行者顶，<a id="a-Oc"></a>满于身中。<a id="a-Od"></a>自见身内，<a id="a-Oe"></a>水所触处，<a id="a-Of"></a>八十户虫渐渐萎落。<a id="a-Og"></a>虫既萎已，<a id="a-Oh"></a>身体柔软，<a id="a-Oi"></a>心意悦乐，<a id="a-Oj"></a>当自念言：<a id="a-Ok"></a>‘如来慈父，<a id="a-Ol"></a>以此法水上味甘露，<a id="a-Om"></a>而灌我顶。<a id="a-On"></a>此灌顶法，<a id="a-Oo"></a>必定不虚！<a id="a-Op"></a>’</p>
  <p id="aOq">“尔时复当更起想念：<a id="a-Or"></a>‘唯愿世尊，<a id="a-Os"></a>为我说法。<a id="a-Ot"></a>’罪业除者，<a id="a-Ou"></a>闻佛说法。<a id="a-Ov"></a>佛说法者，<a id="a-Ow"></a>说四念处，<a id="a-Ox"></a>说四正勤，<a id="a-Oy"></a>说四如意足、<a id="a-Oz"></a>五根、<a id="a-P0"></a>五力，<a id="a-P1"></a>说七觉，<a id="a-P2"></a>说八圣道。<a id="a-P3"></a>此三十七法，<a id="a-P4"></a>一一分别，<a id="a-P5"></a>为行者说。<a id="a-P6"></a>说此法已，<a id="a-P7"></a>复教观苦、<a id="a-P8"></a>空、<a id="a-P9"></a>无常、<a id="a-PA"></a>无我。<a id="a-PB"></a>教此法已，<a id="a-PC"></a>以见佛故，<a id="a-PD"></a>得闻妙法，<a id="a-PE"></a>心意开解，<a id="a-PF"></a>如水顺流，<a id="a-PG"></a>不久亦成阿罗汉道。<a id="a-PH"></a>业障重者，<a id="a-PI"></a>见佛动口，<a id="a-PJ"></a>不闻说法；<a id="a-PK"></a>犹如聋人，<a id="a-PL"></a>无所闻知。<a id="a-PM"></a>尔时，<a id="a-PN"></a>复当更行忏悔。<a id="a-PO"></a>既忏悔已，<a id="a-PP"></a>五体投地，<a id="a-PQ"></a>对佛啼泣，<a id="a-PR"></a>经历多时修诸功德，<a id="a-PS"></a>然后方闻佛所说法。<a id="a-PT"></a>虽闻说法，<a id="a-PU"></a>于义不了。<a id="a-PV"></a>复见世尊以澡瓶水，<a id="a-PW"></a>灌行者顶。<a id="a-PX"></a>水色变异，<a id="a-PY"></a>纯金刚色，<a id="a-PZ"></a>从顶上入。<a id="a-Pa"></a>其色各异，<a id="a-Pb"></a>青黄赤白，<a id="a-Pc"></a>众秽杂相，<a id="a-Pd"></a>亦于中现。<a id="a-Pe"></a>水从顶上入，<a id="a-Pf"></a>直下身中，<a id="a-Pg"></a>从足跟出，<a id="a-Ph"></a>流入地中。<a id="a-Pi"></a>其地即时变为光明，<a id="a-Pj"></a>大如丈许，<a id="a-Pk"></a>下入地中。<a id="a-Pl"></a>如是渐深，<a id="a-Pm"></a>直到水际。<a id="a-Pn"></a>到水际已，<a id="a-Po"></a>复当作意，<a id="a-Pp"></a>随此光去。<a id="a-Pq"></a>复观此水，<a id="a-Pr"></a>水下淳空。<a id="a-Ps"></a>复更当观空下有绀琉璃地，<a id="a-Pt"></a>琉璃地下有金色地，<a id="a-Pu"></a>金色地下有金刚地，<a id="a-Pv"></a>金刚地下复见虚空。<a id="a-Pw"></a>见此虚空，<a id="a-Px"></a>豁然大空，<a id="a-Py"></a>都无所有。<a id="a-Pz"></a>见此事已，<a id="a-Q0"></a>复还摄心，<a id="a-Q1"></a>如前观一佛像。<a id="a-Q2"></a>尔时，<a id="a-Q3"></a>彼佛光明益显，<a id="a-Q4"></a>不可具说。<a id="a-Q5"></a>复持澡瓶水，<a id="a-Q6"></a>灌行者顶。<a id="a-Q7"></a>水相光明，<a id="a-Q8"></a>亦如上说。<a id="a-Q9"></a>如是七遍。<a id="a-QA"></a>”</p>
  <p id="aQB">佛告禅难提：<a id="a-QC"></a>“此名观像三昧，<a id="a-QD"></a>亦名念佛定，<a id="a-QE"></a>复名除罪业，<a id="a-QF"></a>次名救破戒，<a id="a-QG"></a>令毁禁戒者，<a id="a-QH"></a>不失禅定。<a id="a-QI"></a>”</p>
  <p id="aQJ">佛告阿难：<a id="a-QK"></a>“汝好受持此观佛三昧灌顶之法，<a id="a-QL"></a>为未来世一切众生，<a id="a-QM"></a>当广分别。<a id="a-QN"></a>”</p>
  <p id="aQO">佛说是语时，<a id="a-QP"></a>尊者禅难提，<a id="a-QQ"></a>及诸天众，<a id="a-QR"></a>千二百五十比丘，<a id="a-QS"></a>皆作是言：<a id="a-QT"></a>“如来世尊，<a id="a-QU"></a>于今日为诸众生乱心多者，<a id="a-QV"></a>说除罪法。<a id="a-QW"></a>唯愿世尊，<a id="a-QX"></a>更开甘露，<a id="a-QY"></a>令诸众生，<a id="a-QZ"></a>于佛灭后，<a id="a-Qa"></a>得涅槃道。<a id="a-Qb"></a>”</p>
  <p id="aQc">禅难提比丘，<a id="a-Qd"></a>闻佛说此观佛三昧，<a id="a-Qe"></a>身心欢喜，<a id="a-Qf"></a>应时即得无量三昧门，<a id="a-Qg"></a>豁然意解，<a id="a-Qh"></a>成阿罗汉，<a id="a-Qi"></a>三明六通，<a id="a-Qj"></a>皆悉具足。</p>
  <p id="aQk">佛告阿难：<a id="a-Ql"></a>“此想成者，<a id="a-Qm"></a>名第十九观佛三昧，<a id="a-Qn"></a>亦名灌顶法。<a id="a-Qo"></a>汝好受持，<a id="a-Qp"></a>慎勿忘失！<a id="a-Qq"></a>为未来世一切众生，<a id="a-Qr"></a>分别广说。<a id="a-Qs"></a>”</p>
  <p id="aQt">佛说此语时，<a id="a-Qu"></a>诸比丘众，<a id="a-Qv"></a>闻佛所说，<a id="a-Qw"></a>欢喜奉行。</p>
  <p id="aQx">佛告阿难：<a id="a-Qy"></a>“贪淫多者，<a id="a-Qz"></a>虽得如此观佛三昧，<a id="a-R0"></a>于事无益，<a id="a-R1"></a>不能获得贤圣道果。<a id="a-R2"></a>次当更教自观己身，<a id="a-R3"></a>令如前法，<a id="a-R4"></a>还作骨人，<a id="a-R5"></a>使皎然大白，<a id="a-R6"></a>犹如雪山。<a id="a-R7"></a>复当系念住意在脐中，<a id="a-R8"></a>或在腰中，<a id="a-R9"></a>随息出入，<a id="a-RA"></a>一数二随，<a id="a-RB"></a>或二数三随，<a id="a-RC"></a>或三数四随，<a id="a-RD"></a>或四数五随，<a id="a-RE"></a>或五数六随，<a id="a-RF"></a>或六数七随，<a id="a-RG"></a>或七数八随，<a id="a-RH"></a>或八数九随，<a id="a-RI"></a>或九数十随，<a id="a-RJ"></a>终而复始，<a id="a-RK"></a>随息往反至十复舍数而止。<a id="a-RL"></a>尔时，<a id="a-RM"></a>心意恬静无为，<a id="a-RN"></a>自见身皮，<a id="a-RO"></a>犹如练囊。<a id="a-RP"></a>见此事已，<a id="a-RQ"></a>不见身骨，<a id="a-RR"></a>不知心处。<a id="a-RS"></a>尔时，<a id="a-RT"></a>复当更教起想，<a id="a-RU"></a>还使身内心意，<a id="a-RV"></a>身体支节，<a id="a-RW"></a>如白玉人。<a id="a-RX"></a>既见此已，<a id="a-RY"></a>复当系念在腰中脊骨大节上，<a id="a-RZ"></a>令心不散。<a id="a-Ra"></a>尔时，<a id="a-Rb"></a>复当自然见身上，<a id="a-Rc"></a>有一明相，<a id="a-Rd"></a>大如钱许，<a id="a-Re"></a>渐渐广大；<a id="a-Rf"></a>如摩伽大鱼耳，<a id="a-Rg"></a>周遍云集。<a id="a-Rh"></a>复似白云，<a id="a-Ri"></a>于白云内有白光明；<a id="a-Rj"></a>如玻瓈镜，<a id="a-Rk"></a>光明渐盛，<a id="a-Rl"></a>举体明显。<a id="a-Rm"></a>复有白光，<a id="a-Rn"></a>团圆正等；<a id="a-Ro"></a>犹如车轮，<a id="a-Rp"></a>内外俱明，<a id="a-Rq"></a>明过于日。</p>
  <p id="aRr">“见此事时，<a id="a-Rs"></a>复更如前，<a id="a-Rt"></a>一数二随，<a id="a-Ru"></a>或二数三随，<a id="a-Rv"></a>或三数四随，<a id="a-Rw"></a>或四数五随，<a id="a-Rx"></a>或五数六随，<a id="a-Ry"></a>或六数七随，<a id="a-Rz"></a>或七数八随，<a id="a-S0"></a>或八数九随，<a id="a-S1"></a>或九数十随，<a id="a-S2"></a>或单或复，<a id="a-S3"></a>修短随意。<a id="a-S4"></a>如是系念，<a id="a-S5"></a>在于密处，<a id="a-S6"></a>使心不散。<a id="a-S7"></a>复当系念，<a id="a-S8"></a>如前更观腰中大节。<a id="a-S9"></a>观大节时，<a id="a-SA"></a>定心不动。<a id="a-SB"></a>复自见身，<a id="a-SC"></a>更益明盛，<a id="a-SD"></a>胜前数倍，<a id="a-SE"></a>如大钱许。<a id="a-SF"></a>倍复精进，<a id="a-SG"></a>遂更见身，<a id="a-SH"></a>明倍增长，<a id="a-SI"></a>如澡罐口，<a id="a-SJ"></a>世间明物，<a id="a-SK"></a>无以为譬。<a id="a-SL"></a>见此明已，<a id="a-SM"></a>倍勤精进，<a id="a-SN"></a>心不懈退。<a id="a-SO"></a>复见此明，<a id="a-SP"></a>当于胸前，<a id="a-SQ"></a>如明镜许。<a id="a-SR"></a>见此明时，<a id="a-SS"></a>当勤精进如救头然，<a id="a-ST"></a>殷勤不止，<a id="a-SU"></a>遂见此明，<a id="a-SV"></a>益更增盛，<a id="a-SW"></a>诸天宝珠，<a id="a-SX"></a>无以为譬。<a id="a-SY"></a>其明清净，<a id="a-SZ"></a>无诸瑕秽。<a id="a-Sa"></a>有七种色，<a id="a-Sb"></a>光光七宝色，<a id="a-Sc"></a>从胸而出，<a id="a-Sd"></a>入于明中。<a id="a-Se"></a>此相现时，<a id="a-Sf"></a>遂大欢喜，<a id="a-Sg"></a>自然悦乐，<a id="a-Sh"></a>心极安隐，<a id="a-Si"></a>无物可譬。<a id="a-Sj"></a>复更精进，<a id="a-Sk"></a>心不懈息，<a id="a-Sl"></a>见光如云，<a id="a-Sm"></a>绕身七匝。<a id="a-Sn"></a>其一一光，<a id="a-So"></a>化成光轮。<a id="a-Sp"></a>于光轮中，<a id="a-Sq"></a>自然当见十二因缘根本相貌。<a id="a-Sr"></a>若不精进，<a id="a-Ss"></a>懈怠懒惰，<a id="a-St"></a>犯于轻戒乃至突吉罗罪，<a id="a-Su"></a>见光即黑，<a id="a-Sv"></a>犹如墙壁；<a id="a-Sw"></a>或见此光，<a id="a-Sx"></a>犹如灰炭；<a id="a-Sy"></a>复见此光，<a id="a-Sz"></a>似败故衲。<a id="a-T0"></a>由意纵逸轻小罪故，<a id="a-T1"></a>障蔽贤圣无漏光明。<a id="a-T2"></a>”</p>
  <p id="aT3">佛告阿难：<a id="a-T4"></a>“此不净观灌顶法门，<a id="a-T5"></a>诸贤圣种。<a id="a-T6"></a>敕诸比丘、<a id="a-T7"></a>比丘尼、<a id="a-T8"></a>优婆塞、<a id="a-T9"></a>优婆夷，<a id="a-TA"></a>若有欲修诸贤圣法，<a id="a-TB"></a>谛观诸法苦、<a id="a-TC"></a>空、<a id="a-TD"></a>无常、<a id="a-TE"></a>无我因缘，<a id="a-TF"></a>如学数息，<a id="a-TG"></a>使心不乱。<a id="a-TH"></a>当勤持戒，<a id="a-TI"></a>一心摄持，<a id="a-TJ"></a>于小罪中，<a id="a-TK"></a>应生殷重惭愧忏悔。<a id="a-TL"></a>乃至小罪，<a id="a-TM"></a>慎勿覆藏！<a id="a-TN"></a>若覆藏罪，<a id="a-TO"></a>见诸光明，<a id="a-TP"></a>如朽败木。<a id="a-TQ"></a>见此事时，<a id="a-TR"></a>即知犯戒。<a id="a-TS"></a>复更惭愧，<a id="a-TT"></a>忏悔自责，<a id="a-TU"></a>扫兜婆涂地，<a id="a-TV"></a>作诸苦役。<a id="a-TW"></a>复当供养恭敬师长父母，<a id="a-TX"></a>于师父母，<a id="a-TY"></a>视如佛想，<a id="a-TZ"></a>极生恭敬。<a id="a-Ta"></a>复从师父母，<a id="a-Tb"></a>求弘誓愿，<a id="a-Tc"></a>而作是言：<a id="a-Td"></a>“我今供养师长父母！<a id="a-Te"></a>以此功德，<a id="a-Tf"></a>愿我世世，<a id="a-Tg"></a>恒得解脱。<a id="a-Th"></a>”如是惭愧修功德已，<a id="a-Ti"></a>如前数息，<a id="a-Tj"></a>还见此光明显可爱，<a id="a-Tk"></a>如前无异。<a id="a-Tl"></a>复当更系念，<a id="a-Tm"></a>谛观腰中大节，<a id="a-Tn"></a>念心安定，<a id="a-To"></a>无分散意。<a id="a-Tp"></a>设有乱心，<a id="a-Tq"></a>复当自责惭愧忏悔。<a id="a-Tr"></a>既忏悔已，<a id="a-Ts"></a>复见脐光，<a id="a-Tt"></a>七色具足，<a id="a-Tu"></a>犹如七宝。<a id="a-Tv"></a>当令此光，<a id="a-Tw"></a>合为一光，<a id="a-Tx"></a>鲜白可爱。<a id="a-Ty"></a>见此事已，<a id="a-Tz"></a>如前还教，<a id="a-U0"></a>系念思惟观白骨人，<a id="a-U1"></a>白如珂雪。</p>
  <p id="aU2">“既见白骨人已，<a id="a-U3"></a>复当更教，<a id="a-U4"></a>系念住意，<a id="a-U5"></a>在骨人顶。<a id="a-U6"></a>见骨人顶，<a id="a-U7"></a>自然放光。<a id="a-U8"></a>其光大盛，<a id="a-U9"></a>似如火色，<a id="a-UA"></a>长短粗细，<a id="a-UB"></a>正共槊等。<a id="a-UC"></a>从其顶上颠倒下垂，<a id="a-UD"></a>入顶骨中，<a id="a-UE"></a>从顶骨出；<a id="a-UF"></a>入颈骨中，<a id="a-UG"></a>从颈骨出；<a id="a-UH"></a>入胸骨中，<a id="a-UI"></a>从胸骨出；<a id="a-UJ"></a>还入脐中，<a id="a-UK"></a>从脐中出，<a id="a-UL"></a>即入脊骨大节中；<a id="a-UM"></a>入大节中已，<a id="a-UN"></a>光明即灭。<a id="a-UO"></a>光明灭已，<a id="a-UP"></a>应时即有一自然大光明云，<a id="a-UQ"></a>众宝庄严。<a id="a-UR"></a>宝华清净，<a id="a-US"></a>色中上者。<a id="a-UT"></a>中有一佛，<a id="a-UU"></a>名释迦牟尼，<a id="a-UV"></a>光相具足。<a id="a-UW"></a>三十二相，<a id="a-UX"></a>八十种随形好，<a id="a-UY"></a>一一相好放千光明。<a id="a-UZ"></a>此光大盛，<a id="a-Ua"></a>如亿千万日，<a id="a-Ub"></a>明赫炎炎。<a id="a-Uc"></a>彼佛亦说四真谛法，<a id="a-Ud"></a>光相炳然，<a id="a-Ue"></a>住行者前，<a id="a-Uf"></a>以手摩头。<a id="a-Ug"></a>化佛复教言：<a id="a-Uh"></a>‘汝前身时，<a id="a-Ui"></a>贪欲、<a id="a-Uj"></a>瞋恚、<a id="a-Uk"></a>愚痴因缘，<a id="a-Ul"></a>随逐诸恶，<a id="a-Um"></a>无明覆故，<a id="a-Un"></a>令汝世世受生死身。<a id="a-Uo"></a>汝今应当观汝身内诸萎悴事，<a id="a-Up"></a>身外诸火，<a id="a-Uq"></a>一切变灭。<a id="a-Ur"></a>’作是语已，<a id="a-Us"></a>如前还教不净观法，<a id="a-Ut"></a>观身诸虫，<a id="a-Uu"></a>一切萎落。<a id="a-Uv"></a>见此事已，<a id="a-Uw"></a>复当起火烧诸虫杀。<a id="a-Ux"></a>虫既不死，<a id="a-Uy"></a>复自见身如白玻瓈，<a id="a-Uz"></a>自然鲜白。<a id="a-V0"></a>见白骨已，<a id="a-V1"></a>从头出光。<a id="a-V2"></a>其光大小粗细如槊，<a id="a-V3"></a>令长丈五。<a id="a-V4"></a>复当作念使头却向，<a id="a-V5"></a>复当作意使头却向，<a id="a-V6"></a>令身皆倒，<a id="a-V7"></a>以头拄脊骨，<a id="a-V8"></a>对脐大节。</p>
  <p id="aV9">“见此事已，<a id="a-VA"></a>复当谛观，<a id="a-VB"></a>使白骨人，<a id="a-VC"></a>与光同色。<a id="a-VD"></a>既同色已，<a id="a-VE"></a>见其光端，<a id="a-VF"></a>有种种色果。<a id="a-VG"></a>见是果已，<a id="a-VH"></a>复见众光，<a id="a-VI"></a>从果头出。<a id="a-VJ"></a>有白色光，<a id="a-VK"></a>其光大盛，<a id="a-VL"></a>如白宝云。<a id="a-VM"></a>是诸骨人，<a id="a-VN"></a>其色鲜白，<a id="a-VO"></a>与光无异。<a id="a-VP"></a>复见诸骨，<a id="a-VQ"></a>摧折堕落。<a id="a-VR"></a>或有头落地者，<a id="a-VS"></a>或有骨节各各分散，<a id="a-VT"></a>或有全身白骨，<a id="a-VU"></a>犹如猛风吹于雨雪，<a id="a-VV"></a>聚散不定；<a id="a-VW"></a>譬如掣电，<a id="a-VX"></a>随现随灭。<a id="a-VY"></a>此诸骨人，<a id="a-VZ"></a>堕地成聚，<a id="a-Va"></a>犹如堆阜，<a id="a-Vb"></a>似腐木屑，<a id="a-Vc"></a>集聚一处。<a id="a-Vd"></a>行者自观见于阜上，<a id="a-Ve"></a>有自然气出，<a id="a-Vf"></a>至于虚空，<a id="a-Vg"></a>犹如烟云。<a id="a-Vh"></a>其色鲜白，<a id="a-Vi"></a>弥满虚空，<a id="a-Vj"></a>右旋宛转，<a id="a-Vk"></a>复还云集，<a id="a-Vl"></a>并在一处。</p>
  <p id="aVm">“见此事时，<a id="a-Vn"></a>复当教作一骨人想。<a id="a-Vo"></a>见此骨人，<a id="a-Vp"></a>身有九色，<a id="a-Vq"></a>九画分明。<a id="a-Vr"></a>一一画中，<a id="a-Vs"></a>有九色骨人。<a id="a-Vt"></a>其色鲜明，<a id="a-Vu"></a>不可具说。<a id="a-Vv"></a>一一骨人，<a id="a-Vw"></a>复当皆使身体具足，<a id="a-Vx"></a>映显前骨人中，<a id="a-Vy"></a>使不妨碍。<a id="a-Vz"></a>作是观已，<a id="a-W0"></a>复当自观，<a id="a-W1"></a>一一色中犹如琉璃，<a id="a-W2"></a>无诸障蔽。<a id="a-W3"></a>于其色中，<a id="a-W4"></a>九十九色，<a id="a-W5"></a>一一色复有九色众多骨人。<a id="a-W6"></a>是诸骨人，<a id="a-W7"></a>有种种相，<a id="a-W8"></a>其性不同，<a id="a-W9"></a>不相妨碍。<a id="a-WA"></a>见此事已，<a id="a-WB"></a>应勤精进灭一切恶。<a id="a-WC"></a>见此事已，<a id="a-WD"></a>前聚光明云，<a id="a-WE"></a>犹如坏器，<a id="a-WF"></a>来入其身，<a id="a-WG"></a>从脐中入。<a id="a-WH"></a>既入脐已，<a id="a-WI"></a>入脊骨中。<a id="a-WJ"></a>入脊骨已，<a id="a-WK"></a>自见己身，<a id="a-WL"></a>与本无异，<a id="a-WM"></a>平复如故。<a id="a-WN"></a>出定入定，<a id="a-WO"></a>以数息故，<a id="a-WP"></a>恒见上事。<a id="a-WQ"></a>见此事时，<a id="a-WR"></a>复当还教，<a id="a-WS"></a>系心住意，<a id="a-WT"></a>在本脐光中，<a id="a-WU"></a>不令心散。<a id="a-WV"></a>尔时心意，<a id="a-WW"></a>极大安隐。</p>
  <p id="aWX">“既安隐已，<a id="a-WY"></a>复当自学审谛分别诸圣解脱。<a id="a-WZ"></a>尔时，<a id="a-Wa"></a>复当见过去七佛，<a id="a-Wb"></a>为其说法。<a id="a-Wc"></a>说法者，<a id="a-Wd"></a>说四真谛，<a id="a-We"></a>说五受阴空无我所。<a id="a-Wf"></a>是时诸佛，<a id="a-Wg"></a>与诸贤圣，<a id="a-Wh"></a>恒至行者前，<a id="a-Wi"></a>教种种法，<a id="a-Wj"></a>亦教观空、<a id="a-Wk"></a>无我、<a id="a-Wl"></a>无作、<a id="a-Wm"></a>无愿三昧，<a id="a-Wn"></a>告言：<a id="a-Wo"></a>‘法子！<a id="a-Wp"></a>汝今应当谛观，<a id="a-Wq"></a>色、<a id="a-Wr"></a>声、<a id="a-Ws"></a>香、<a id="a-Wt"></a>味、<a id="a-Wu"></a>触，<a id="a-Wv"></a>皆悉无常，<a id="a-Ww"></a>不得久立，<a id="a-Wx"></a>恍忽如电，<a id="a-Wy"></a>即时变灭；<a id="a-Wz"></a>亦复如幻；<a id="a-X0"></a>犹如野马；<a id="a-X1"></a>如热时焰；<a id="a-X2"></a>如乾闼婆城；<a id="a-X3"></a>如梦所见，<a id="a-X4"></a>觉不知处；<a id="a-X5"></a>如凿石见光，<a id="a-X6"></a>须臾变灭；<a id="a-X7"></a>如鸟飞空，<a id="a-X8"></a>迹不可寻；<a id="a-X9"></a>如呼声响，<a id="a-XA"></a>无有应者。<a id="a-XB"></a>汝今亦当作如是观，<a id="a-XC"></a>三界如幻，<a id="a-XD"></a>亦如变化。<a id="a-XE"></a>于此即见一切身内，<a id="a-XF"></a>及与身外，<a id="a-XG"></a>空无所有。<a id="a-XH"></a>如鸟飞空，<a id="a-XI"></a>无所依止，<a id="a-XJ"></a>心超三界。<a id="a-XK"></a>观诸世间，<a id="a-XL"></a>须弥巨海，<a id="a-XM"></a>皆不久停，<a id="a-XN"></a>亦如幻化。<a id="a-XO"></a>’</p>
  <p id="aXP">“自观己身，<a id="a-XQ"></a>不见身相，<a id="a-XR"></a>便作是念：<a id="a-XS"></a>‘世界无常，<a id="a-XT"></a>三界不安，<a id="a-XU"></a>一切都空，<a id="a-XV"></a>何处有身？<a id="a-XW"></a>及眼所对，<a id="a-XX"></a>此诸色欲，<a id="a-XY"></a>及诸女人，<a id="a-XZ"></a>从颠倒起。<a id="a-Xa"></a>横见可爱，<a id="a-Xb"></a>实是速朽败坏之法！<a id="a-Xc"></a>夫女色者，<a id="a-Xd"></a>犹如枷锁，<a id="a-Xe"></a>劳人识神。<a id="a-Xf"></a>愚夫恋著，<a id="a-Xg"></a>不知厌足，<a id="a-Xh"></a>不能自拔，<a id="a-Xi"></a>不免杻械，<a id="a-Xj"></a>不绝枷锁。<a id="a-Xk"></a>行者既识法相，<a id="a-Xl"></a>知法空寂。<a id="a-Xm"></a>此诸色欲，<a id="a-Xn"></a>犹如怨贼，<a id="a-Xo"></a>何可恋惜？<a id="a-Xp"></a>复似牢狱，<a id="a-Xq"></a>坚密难舍。<a id="a-Xr"></a>我今观空，<a id="a-Xs"></a>厌离三界，<a id="a-Xt"></a>观见世间，<a id="a-Xu"></a>如水上泡，<a id="a-Xv"></a>斯须磨灭！<a id="a-Xw"></a>心无众想，<a id="a-Xx"></a>得知世法是重患累。<a id="a-Xy"></a>凡夫迷惑，<a id="a-Xz"></a>至死不觉，<a id="a-Y0"></a>不知众苦，<a id="a-Y1"></a>恋著难免，<a id="a-Y2"></a>纵情狂惑，<a id="a-Y3"></a>无所不至。<a id="a-Y4"></a>我今观此狂惑女色，<a id="a-Y5"></a>如呼声响，<a id="a-Y6"></a>亦似镜像，<a id="a-Y7"></a>求觅叵得。<a id="a-Y8"></a>观此女色，<a id="a-Y9"></a>为在何处？<a id="a-YA"></a>妄见衰害，<a id="a-YB"></a>欺诸凡夫，<a id="a-YC"></a>为害滋多。<a id="a-YD"></a>今观此色，<a id="a-YE"></a>犹如狂华，<a id="a-YF"></a>随风零落，<a id="a-YG"></a>出无所从，<a id="a-YH"></a>去亦无所至，<a id="a-YI"></a>幻惑无实，<a id="a-YJ"></a>愚夫乐著。<a id="a-YK"></a>今观此色，<a id="a-YL"></a>一切无常。<a id="a-YM"></a>如癞病人，<a id="a-YN"></a>良医治差。<a id="a-YO"></a>我今观苦空无常，<a id="a-YP"></a>见此色相，<a id="a-YQ"></a>皆无坚实。<a id="a-YR"></a>念诸凡夫，<a id="a-YS"></a>甚可愍伤！<a id="a-YT"></a>爱著此色，<a id="a-YU"></a>敬重无厌；<a id="a-YV"></a>耽愚惑著，<a id="a-YW"></a>甘乐无穷，<a id="a-YX"></a>为诸恩爱而作奴仆；<a id="a-YY"></a>欲槊刺己，<a id="a-YZ"></a>痛彻心髓；<a id="a-Ya"></a>恩爱枷锁，<a id="a-Yb"></a>捡系其身。<a id="a-Yc"></a>’</p>
  <p id="aYd">“如是念已，<a id="a-Ye"></a>复观一切都皆空寂。<a id="a-Yf"></a>此诸淫欲，<a id="a-Yg"></a>诸色情态，<a id="a-Yh"></a>皆从五阴、<a id="a-Yi"></a>四大而生。<a id="a-Yj"></a>五阴无主，<a id="a-Yk"></a>四大无我，<a id="a-Yl"></a>性相俱空，<a id="a-Ym"></a>何由而有？<a id="a-Yn"></a>作是观时，<a id="a-Yo"></a>智慧明显。<a id="a-Yp"></a>见身大明，<a id="a-Yq"></a>如摩尼珠，<a id="a-Yr"></a>无有妨碍；<a id="a-Ys"></a>似金刚精，<a id="a-Yt"></a>青白明显；<a id="a-Yu"></a>如鹿突围，<a id="a-Yv"></a>得免猎师危害之苦。<a id="a-Yw"></a>观于五阴，<a id="a-Yx"></a>性相皆净；<a id="a-Yy"></a>观四大，<a id="a-Yz"></a>如鸟高翔。<a id="a-Z0"></a>身无所寄，<a id="a-Z1"></a>以吞色钩；<a id="a-Z2"></a>俯仰得度，<a id="a-Z3"></a>离诸女色；<a id="a-Z4"></a>更不起情，<a id="a-Z5"></a>自然超出诸淫欲海。<a id="a-Z6"></a>一切结使，<a id="a-Z7"></a>犹如众鱼，<a id="a-Z8"></a>竞走随逐，<a id="a-Z9"></a>堕黑闇坑。<a id="a-ZA"></a>无明老死，<a id="a-ZB"></a>为智慧火之所焚烧。<a id="a-ZC"></a>观色杂秽，<a id="a-ZD"></a>陋恶不净犹如幻惑，<a id="a-ZE"></a>无有暂停。<a id="a-ZF"></a>永离色染，<a id="a-ZG"></a>不为色缚！<a id="a-ZH"></a>”</p>
  <p id="aZI">佛告阿难：<a id="a-ZJ"></a>“若有比丘、<a id="a-ZK"></a>比丘尼、<a id="a-ZL"></a>优婆塞、<a id="a-ZM"></a>优婆夷，<a id="a-ZN"></a>贪淫多者，<a id="a-ZO"></a>先教观佛，<a id="a-ZP"></a>令离诸罪。<a id="a-ZQ"></a>然后方当更教系念，<a id="a-ZR"></a>令心不散。<a id="a-ZS"></a>心不散者，<a id="a-ZT"></a>所谓数息。<a id="a-ZU"></a>此数息法，<a id="a-ZV"></a>是贪淫药，<a id="a-ZW"></a>无上法王之所行处。<a id="a-ZX"></a>汝好受持，<a id="a-ZY"></a>慎勿忘失！<a id="a-ZZ"></a>此想成者，<a id="a-Za"></a>名第二十数息观竟。<a id="a-Zb"></a>”</p>
  <p id="aZc">尔时，<a id="a-Zd"></a>尊者阿难，<a id="a-Ze"></a>及禅难提，<a id="a-Zf"></a>并诸比丘，<a id="a-Zg"></a>闻佛所说，<a id="a-Zh"></a>欢喜奉行。</p>
  <p id="aZi">如是我闻：<a id="a-Zj"></a>一时，<a id="a-Zk"></a>佛在舍卫国，<a id="a-Zl"></a>游行教化，<a id="a-Zm"></a>至多罗聚落。<a id="a-Zn"></a>至聚落已，<a id="a-Zo"></a>与千二百五十比丘，<a id="a-Zp"></a>入村乞食。<a id="a-Zq"></a>乞食还已，<a id="a-Zr"></a>止于树下。<a id="a-Zs"></a>洗足讫，<a id="a-Zt"></a>收衣钵，<a id="a-Zu"></a>敷尼师坛，<a id="a-Zv"></a>结跏趺坐。</p>
  <p id="aZw">尔时，<a id="a-Zx"></a>众中有一比丘，<a id="a-Zy"></a>名迦栴延。<a id="a-Zz"></a>有一弟子，<a id="a-a0"></a>名槃直迦，<a id="a-a1"></a>出家多时，<a id="a-a2"></a>经八百日读诵一偈，<a id="a-a3"></a>不能通利；<a id="a-a4"></a>昼夜六时，<a id="a-a5"></a>恒诵此言，<a id="a-a6"></a>止恶行善，<a id="a-a7"></a>修不放逸；<a id="a-a8"></a>但诵此语，<a id="a-a9"></a>终不能得。</p>
  <p id="aaA">尔时，<a id="a-aB"></a>尊者迦栴延，<a id="a-aC"></a>尽其道力，<a id="a-aD"></a>教授弟子，<a id="a-aE"></a>不能令得；<a id="a-aF"></a>即至佛所，<a id="a-aG"></a>为佛作礼，<a id="a-aH"></a>绕佛三匝，<a id="a-aI"></a>而白佛言：<a id="a-aJ"></a>“如来出世，<a id="a-aK"></a>多所利益，<a id="a-aL"></a>利安天人，<a id="a-aM"></a>普度一切。<a id="a-aN"></a>唯我弟子，<a id="a-aO"></a>独未蒙润。<a id="a-aP"></a>唯愿天尊，<a id="a-aQ"></a>为我开悟，<a id="a-aR"></a>令得解脱。<a id="a-aS"></a>”</p>
  <p id="aaT">佛告迦栴延：<a id="a-aU"></a>“谛听！<a id="a-aV"></a>谛听！<a id="a-aW"></a>善思念之。<a id="a-aX"></a>如来今者，<a id="a-aY"></a>当为汝说往昔因缘。<a id="a-aZ"></a>”</p>
  <p id="aaa">迦栴延白言：<a id="a-ab"></a>“世尊，<a id="a-ac"></a>愿乐欲闻。<a id="a-ad"></a>”</p>
  <p id="aae">佛告迦栴延：<a id="a-af"></a>“乃往过去九十一劫，<a id="a-ag"></a>有佛世尊，<a id="a-ah"></a>名毗婆尸如来、<a id="a-ai"></a>应供、<a id="a-aj"></a>正遍知、<a id="a-ak"></a>明行足、<a id="a-al"></a>善逝、<a id="a-am"></a>世间解、<a id="a-an"></a>无上士、<a id="a-ao"></a>调御丈夫、<a id="a-ap"></a>天人师、<a id="a-aq"></a>佛世尊。<a id="a-ar"></a>彼佛出世，<a id="a-as"></a>教化众生，<a id="a-at"></a>度人周讫，<a id="a-au"></a>于般涅槃而取灭度。<a id="a-av"></a>佛灭度后，<a id="a-aw"></a>有一比丘，<a id="a-ax"></a>聪明多智，<a id="a-ay"></a>读诵三藏，<a id="a-az"></a>自恃憍慢，<a id="a-b0"></a>散乱放逸。<a id="a-b1"></a>有从学者，<a id="a-b2"></a>不肯教授。<a id="a-b3"></a>专愚贡高，<a id="a-b4"></a>不修正念。<a id="a-b5"></a>命终之后，<a id="a-b6"></a>堕黑闇地狱。<a id="a-b7"></a>经九十劫，<a id="a-b8"></a>恒在闇处，<a id="a-b9"></a>愚蒙无智。<a id="a-bA"></a>由前出家功德力故，<a id="a-bB"></a>从地狱出，<a id="a-bC"></a>得生天上。<a id="a-bD"></a>虽生天上，<a id="a-bE"></a>天宫光明，<a id="a-bF"></a>及诸供具，<a id="a-bG"></a>一切黑闇，<a id="a-bH"></a>卑于诸天。<a id="a-bI"></a>诵三藏故，<a id="a-bJ"></a>天上命终，<a id="a-bK"></a>生阎浮提，<a id="a-bL"></a>得值佛世。<a id="a-bM"></a>因前贡高，<a id="a-bN"></a>虽遇于佛，<a id="a-bO"></a>不解法相。<a id="a-bP"></a>我今当为说诸方便，<a id="a-bQ"></a>教系念法。<a id="a-bR"></a>”</p>
  <p id="abS">尔时，<a id="a-bT"></a>迦栴延白佛言：<a id="a-bU"></a>“世尊，<a id="a-bV"></a>唯愿如来为此愚痴槃直迦比丘，<a id="a-bW"></a>及未来世一切愚痴乱想众生，<a id="a-bX"></a>说正观法。<a id="a-bY"></a>”</p>
  <p id="abZ">佛告槃直迦：<a id="a-ba"></a>“汝从今日，<a id="a-bb"></a>常止静处，<a id="a-bc"></a>一心端坐，<a id="a-bd"></a>叉手闭目，<a id="a-be"></a>摄身口意，<a id="a-bf"></a>慎勿放逸！<a id="a-bg"></a>汝因放逸，<a id="a-bh"></a>多劫之中，<a id="a-bi"></a>久受勤苦。<a id="a-bj"></a>汝随我语，<a id="a-bk"></a>谛观诸法。<a id="a-bl"></a>”</p>
  <p id="abm">时槃直迦，<a id="a-bn"></a>随顺佛语，<a id="a-bo"></a>端坐系心。</p>
  <p id="abp">佛告槃直迦：<a id="a-bq"></a>“汝今应当谛观脚大指节，<a id="a-br"></a>令心不移。<a id="a-bs"></a>使指节上，<a id="a-bt"></a>渐渐疱起，<a id="a-bu"></a>复令膖胀。<a id="a-bv"></a>复当以意，<a id="a-bw"></a>令此膖胀，<a id="a-bx"></a>渐大如豆。<a id="a-by"></a>彼当以意，<a id="a-bz"></a>使膖胀烂坏，<a id="a-c0"></a>皮肉两披，<a id="a-c1"></a>黄脓流出。<a id="a-c2"></a>于黄脓间，<a id="a-c3"></a>血流滂滂。<a id="a-c4"></a>一节之上，<a id="a-c5"></a>饥肤烂尽，<a id="a-c6"></a>唯见右脚指节，<a id="a-c7"></a>白如珂雪。<a id="a-c8"></a>见一节已，<a id="a-c9"></a>从右脚渐渐广大。<a id="a-cA"></a>乃至半身，<a id="a-cB"></a>膖胀烂坏，<a id="a-cC"></a>黄脓流血。<a id="a-cD"></a>令半身肌皮，<a id="a-cE"></a>皆两向披。<a id="a-cF"></a>唯半身骨，<a id="a-cG"></a>皎然大白。<a id="a-cH"></a>见半身已，<a id="a-cI"></a>复见全身，<a id="a-cJ"></a>一切膖胀，<a id="a-cK"></a>都已烂坏，<a id="a-cL"></a>脓血可恶。<a id="a-cM"></a>见诸雄虫，<a id="a-cN"></a>游戏其中。<a id="a-cO"></a>如是种种，<a id="a-cP"></a>亦如上者。<a id="a-cQ"></a>观见一已，<a id="a-cR"></a>复见二；<a id="a-cS"></a>见二已，<a id="a-cT"></a>复见三；<a id="a-cU"></a>见三已，<a id="a-cV"></a>复见四；<a id="a-cW"></a>见四已，<a id="a-cX"></a>复见五；<a id="a-cY"></a>见五已，<a id="a-cZ"></a>乃至见十。<a id="a-ca"></a>见十已，<a id="a-cb"></a>心渐广大，<a id="a-cc"></a>见一房中；<a id="a-cd"></a>见一房中已，<a id="a-ce"></a>乃至见一天下；<a id="a-cf"></a>见一天下已，<a id="a-cg"></a>若广者，<a id="a-ch"></a>复摄令还，<a id="a-ci"></a>如前观一。</p>
  <p id="acj">“观已，<a id="a-ck"></a>复当移想系念，<a id="a-cl"></a>谛观鼻头。<a id="a-cm"></a>观鼻头已，<a id="a-cn"></a>心不分散。<a id="a-co"></a>若不分散，<a id="a-cp"></a>如前观骨。<a id="a-cq"></a>复当自想：<a id="a-cr"></a>‘身肉肌皮，<a id="a-cs"></a>皆父母和合不净精气，<a id="a-ct"></a>所共合成。<a id="a-cu"></a>如此身者，<a id="a-cv"></a>种子不净。<a id="a-cw"></a>’复当次教系念观齿：<a id="a-cx"></a>‘人身中，<a id="a-cy"></a>唯此齿白。<a id="a-cz"></a>我此身骨，<a id="a-d0"></a>白如此齿。<a id="a-d1"></a>’心想利故，<a id="a-d2"></a>见齿长大，<a id="a-d3"></a>犹如身体。<a id="a-d4"></a>尔时复当移想，<a id="a-d5"></a>更观额上。<a id="a-d6"></a>使额上白骨，<a id="a-d7"></a>白如珂雪。<a id="a-d8"></a>若不白者，<a id="a-d9"></a>复当易观教作九想，<a id="a-dA"></a>广说如九想观法。<a id="a-dB"></a>作此观时，<a id="a-dC"></a>若钝根者，<a id="a-dD"></a>过一月已，<a id="a-dE"></a>至九十日，<a id="a-dF"></a>谛观此事，<a id="a-dG"></a>然后方见。<a id="a-dH"></a>若利根者，<a id="a-dI"></a>一念即见。<a id="a-dJ"></a>见此事已，<a id="a-dK"></a>复更教观腰中大节白骨。<a id="a-dL"></a>见已，<a id="a-dM"></a>即如前应观种种色骨人。<a id="a-dN"></a>此法不成，<a id="a-dO"></a>复当教慈心观。<a id="a-dP"></a>慈心观者，<a id="a-dQ"></a>广说如慈三昧。<a id="a-dR"></a>教慈心已，<a id="a-dS"></a>复教更观白骨。<a id="a-dT"></a>若见余事，<a id="a-dU"></a>慎勿随逐，<a id="a-dV"></a>但令此心，<a id="a-dW"></a>了了分明，<a id="a-dX"></a>见白骨人，<a id="a-dY"></a>如白雪山。<a id="a-dZ"></a>若见余物，<a id="a-da"></a>起心灭除。<a id="a-db"></a>当作是念：<a id="a-dc"></a>‘如来世尊，<a id="a-dd"></a>教我观骨，<a id="a-de"></a>云何乃有余想境界？<a id="a-df"></a>我今应当一心观骨。<a id="a-dg"></a>’见白骨已，<a id="a-dh"></a>令心澄静，<a id="a-di"></a>无诸外想，<a id="a-dj"></a>普见三千大千世界，<a id="a-dk"></a>满中骨人。<a id="a-dl"></a>见此骨人已，<a id="a-dm"></a>一一皆灭，<a id="a-dn"></a>如前观苦。<a id="a-do"></a>”</p>
  <p id="adp">尔时，<a id="a-dq"></a>槃直迦比丘，<a id="a-dr"></a>闻佛说此语，<a id="a-ds"></a>一一谛观，<a id="a-dt"></a>心不分散，<a id="a-du"></a>了了分明，<a id="a-dv"></a>应时即得阿罗汉道，<a id="a-dw"></a>三明六通，<a id="a-dx"></a>具八解脱，<a id="a-dy"></a>自念宿命；<a id="a-dz"></a>所习三藏，<a id="a-e0"></a>了了分明，<a id="a-e1"></a>亦无错谬。</p>
  <p id="ae2">尔时，<a id="a-e3"></a>世尊因此愚痴贡高槃直迦比丘，<a id="a-e4"></a>制此清净观白骨法。</p>
  <p id="ae5">佛告迦栴延：<a id="a-e6"></a>“此槃直迦愚痴比丘，<a id="a-e7"></a>尚以系念，<a id="a-e8"></a>成阿罗汉，<a id="a-e9"></a>何况智者而不修禅？<a id="a-eA"></a>”</p>
  <p id="aeB">尔时，<a id="a-eC"></a>世尊见此事已，<a id="a-eD"></a>为说偈言：</p>
  <p id="aeE">“禅为甘露法，<a id="a-eF"></a> 定心灭诸恶，</p>
  <p id="aeG">慧杀诸愚痴，<a id="a-eH"></a> 永不受后有。</p>
  <p id="aeI">愚痴槃直迦，<a id="a-eJ"></a> 尚以定心得，</p>
  <p id="aeK">何况诸智者，<a id="a-eL"></a> 不勤修系念？<a id="a-eM"></a>”</p>
  <p id="aeN">尔时，<a id="a-eO"></a>世尊告迦栴延，<a id="a-eP"></a>及敕阿难：<a id="a-eQ"></a>“汝今应当受持佛语，<a id="a-eR"></a>以此妙法，<a id="a-eS"></a>普济群生。<a id="a-eT"></a>若有后世愚痴众生，<a id="a-eU"></a>憍慢贡高邪恶众生，<a id="a-eV"></a>欲坐禅者，<a id="a-eW"></a>从初迦絺罗难陀观法，<a id="a-eX"></a>及禅难提观像之法，<a id="a-eY"></a>复当学此槃直迦比丘所观之法。<a id="a-eZ"></a>然后自观己身，<a id="a-ea"></a>见诸白骨，<a id="a-eb"></a>白如珂雪。<a id="a-ec"></a>时诸骨人还来入身，<a id="a-ed"></a>悉见白骨，<a id="a-ee"></a>流光散灭。<a id="a-ef"></a>见此事已，<a id="a-eg"></a>行者自然心意和悦，<a id="a-eh"></a>恬静无为。<a id="a-ei"></a>出定之时，<a id="a-ej"></a>顶上温暖。<a id="a-ek"></a>身毛孔中，<a id="a-el"></a>恒出诸香。<a id="a-em"></a>出定入定，<a id="a-en"></a>恒闻妙法。<a id="a-eo"></a>续复自见，<a id="a-ep"></a>身体温暖，<a id="a-eq"></a>悦豫快乐，<a id="a-er"></a>颜貌熙怡，<a id="a-es"></a>恒少睡眠，<a id="a-et"></a>身无苦患。<a id="a-eu"></a>得此暖法，<a id="a-ev"></a>恒自觉知，<a id="a-ew"></a>心下温暖，<a id="a-ex"></a>心常安乐。<a id="a-ey"></a>若后世人，<a id="a-ez"></a>欲学禅者，<a id="a-f0"></a>从初不净，<a id="a-f1"></a>乃至此法，<a id="a-f2"></a>得此观者，<a id="a-f3"></a>名和暖法。<a id="a-f4"></a>”</p>
  <p id="af5">佛告阿难：<a id="a-f6"></a>“佛灭度后，<a id="a-f7"></a>若有比丘、<a id="a-f8"></a>比丘尼、<a id="a-f9"></a>优婆塞、<a id="a-fA"></a>优婆夷，<a id="a-fB"></a>于浊世中，<a id="a-fC"></a>欲学正受思惟者，<a id="a-fD"></a>从初系念，<a id="a-fE"></a>观于不净乃至此法，<a id="a-fF"></a>是名暖法。<a id="a-fG"></a>若得此法，<a id="a-fH"></a>名第二十一暖法观竟。<a id="a-fI"></a>”</p>
  <p id="afJ">佛告阿难：<a id="a-fK"></a>“汝今持此迦栴延子所问暖法，<a id="a-fL"></a>慎勿忘失！<a id="a-fM"></a>”</p>
  <p id="afN">尔时，<a id="a-fO"></a>阿难白佛言：<a id="a-fP"></a>“世尊，<a id="a-fQ"></a>后世众生，<a id="a-fR"></a>若有能受持是三昧者，<a id="a-fS"></a>一心安隐，<a id="a-fT"></a>得于暖法，<a id="a-fU"></a>此人云何当自觉知？<a id="a-fV"></a>”</p>
  <p id="afW">佛告阿难：<a id="a-fX"></a>“若有谛观诸结使相，<a id="a-fY"></a>从初不净，<a id="a-fZ"></a>乃至此法，<a id="a-fa"></a>自觉身心，<a id="a-fb"></a>皆悉温暖，<a id="a-fc"></a>心心相续，<a id="a-fd"></a>无诸恼恚，<a id="a-fe"></a>颜色和悦，<a id="a-ff"></a>此名暖法。<a id="a-fg"></a>复次，<a id="a-fh"></a>阿难，<a id="a-fi"></a>若有行者，<a id="a-fj"></a>得暖法已，<a id="a-fk"></a>次当更教系念在诸白骨间，<a id="a-fl"></a>皆有白光。<a id="a-fm"></a>见白光时，<a id="a-fn"></a>白骨散灭。<a id="a-fo"></a>若余境界现在前者，<a id="a-fp"></a>复当摄心还观白光，<a id="a-fq"></a>见诸白光，<a id="a-fr"></a>炎炎相次，<a id="a-fs"></a>遍满世界。<a id="a-ft"></a>自观己身，<a id="a-fu"></a>复更明净，<a id="a-fv"></a>玻瓈雪山不得为比。<a id="a-fw"></a>自见骨人，<a id="a-fx"></a>各各杂散。<a id="a-fy"></a>作此观时，<a id="a-fz"></a>定心令久。<a id="a-g0"></a>心既久已，<a id="a-g1"></a>当自见顶上，<a id="a-g2"></a>有大光明，<a id="a-g3"></a>犹如火光，<a id="a-g4"></a>从脑处出。<a id="a-g5"></a>”</p>
  <p id="ag6">佛告阿难：<a id="a-g7"></a>“若见此事，<a id="a-g8"></a>便当更教，<a id="a-g9"></a>从头至足，<a id="a-gA"></a>反覆往复，<a id="a-gB"></a>凡十四遍。<a id="a-gC"></a>作此观已，<a id="a-gD"></a>出定入定，<a id="a-gE"></a>恒见顶上火出，<a id="a-gF"></a>如真金光。<a id="a-gG"></a>身毛孔中，<a id="a-gH"></a>亦出金光，<a id="a-gI"></a>如散粟金，<a id="a-gJ"></a>身心安乐，<a id="a-gK"></a>如紫金光明，<a id="a-gL"></a>还从顶入。<a id="a-gM"></a>此名顶法。<a id="a-gN"></a>若有行者，<a id="a-gO"></a>得此观时，<a id="a-gP"></a>能得顶观。<a id="a-gQ"></a>”</p>
  <p id="agR">佛告阿难：<a id="a-gS"></a>“汝好受持是顶观法，<a id="a-gT"></a>广为未来一切众生说。<a id="a-gU"></a>”</p>
  <p id="agV">尔时，<a id="a-gW"></a>阿难闻佛所说，<a id="a-gX"></a>欢喜奉行。</p>
  <p id="agY">“得此观者，<a id="a-gZ"></a>名第二十二观顶法竟。<a id="a-ga"></a>”</p>
  <p id="agb">佛告阿难：<a id="a-gc"></a>“此想成已，<a id="a-gd"></a>复当更教系念观诸白骨。<a id="a-ge"></a>令诸散骨，<a id="a-gf"></a>如风吹雪，<a id="a-gg"></a>聚在一处，<a id="a-gh"></a>自然成積，<a id="a-gi"></a>白如雪山。<a id="a-gj"></a>若见此事，<a id="a-gk"></a>得道不难。<a id="a-gl"></a>若有先身犯戒者，<a id="a-gm"></a>今身犯戒者，<a id="a-gn"></a>见散骨積，<a id="a-go"></a>犹如灰土；<a id="a-gp"></a>或于其上，<a id="a-gq"></a>见诸黑物。<a id="a-gr"></a>复当忏悔，<a id="a-gs"></a>向于智者，<a id="a-gt"></a>自说已过。<a id="a-gu"></a>既忏悔已，<a id="a-gv"></a>见骨積上，<a id="a-gw"></a>有大白光，<a id="a-gx"></a>乃至无色界。<a id="a-gy"></a>出定入定，<a id="a-gz"></a>恒得安乐。<a id="a-h0"></a>本所爱乐，<a id="a-h1"></a>渐渐微薄。<a id="a-h2"></a>复当更观，<a id="a-h3"></a>如前覆寻九孔脓流不净之物，<a id="a-h4"></a>皆令了了，<a id="a-h5"></a>心无疑悔。<a id="a-h6"></a>复当如上，<a id="a-h7"></a>骨间生火，<a id="a-h8"></a>烧诸不净。<a id="a-h9"></a>不净已尽，<a id="a-hA"></a>金光流出，<a id="a-hB"></a>还入于顶。<a id="a-hC"></a>此光入顶时，<a id="a-hD"></a>身体快乐，<a id="a-hE"></a>无以为譬。<a id="a-hF"></a>得此观者，<a id="a-hG"></a>名第二十三观助顶法方便竟。</p>
  <p id="ahH">“复当更教系念住意，<a id="a-hI"></a>自观己身，<a id="a-hJ"></a>犹如草束。<a id="a-hK"></a>出定之时，<a id="a-hL"></a>亦见己身，<a id="a-hM"></a>犹如芭蕉，<a id="a-hN"></a>皮皮相裹。<a id="a-hO"></a>复当自观众芭蕉叶，<a id="a-hP"></a>犹如皮囊；<a id="a-hQ"></a>身内如气，<a id="a-hR"></a>亦不见骨。<a id="a-hS"></a>出定入定，<a id="a-hT"></a>恒见此事，<a id="a-hU"></a>身体羸劣。<a id="a-hV"></a>复当更教令自观身，<a id="a-hW"></a>还聚成一，<a id="a-hX"></a>如干草束，<a id="a-hY"></a>见身坚强。<a id="a-hZ"></a>既见坚强，<a id="a-ha"></a>复当服酥，<a id="a-hb"></a>饮食调适。<a id="a-hc"></a>然后观身，<a id="a-hd"></a>还似空囊，<a id="a-he"></a>有火从内烧此身尽。<a id="a-hf"></a>烧身尽已，<a id="a-hg"></a>入定之时，<a id="a-hh"></a>恒见火光。<a id="a-hi"></a>观见火已，<a id="a-hj"></a>见于四方一切火起。<a id="a-hk"></a>出定入定，<a id="a-hl"></a>身热如火，<a id="a-hm"></a>见此火大从支节起；<a id="a-hn"></a>一切毛孔，<a id="a-ho"></a>火从中出。<a id="a-hp"></a>出定之时，<a id="a-hq"></a>亦自见身，<a id="a-hr"></a>如大火聚。<a id="a-hs"></a>身体蒸热，<a id="a-ht"></a>不能自持。<a id="a-hu"></a>尔时四方，<a id="a-hv"></a>有大火山，<a id="a-hw"></a>皆来合集，<a id="a-hx"></a>在行者前。<a id="a-hy"></a>自见己身，<a id="a-hz"></a>与众火合。<a id="a-i0"></a>此名火想。<a id="a-i1"></a>复当令火烧身都尽，<a id="a-i2"></a>火既烧已，<a id="a-i3"></a>入定之时，<a id="a-i4"></a>观身无身，<a id="a-i5"></a>见身悉为火所烧尽。<a id="a-i6"></a>火烧尽已，<a id="a-i7"></a>自然得知身中无我。<a id="a-i8"></a>一切结使，<a id="a-i9"></a>皆悉同然，<a id="a-iA"></a>不可具说。<a id="a-iB"></a>此名火想真实火大第二十四火大观竟。<a id="a-iC"></a>”</p>
  <p id="aiD">佛告阿难：<a id="a-iE"></a>“汝好受持是火大无我观。<a id="a-iF"></a>此火大观，<a id="a-iG"></a>名智慧火，<a id="a-iH"></a>烧诸烦恼。<a id="a-iI"></a>汝好受持，<a id="a-iJ"></a>为未来世一切众生，<a id="a-iK"></a>当广敷演。<a id="a-iL"></a>”</p>
  <p id="aiM">尔时，<a id="a-iN"></a>阿难闻佛所说，<a id="a-iO"></a>欢喜奉行。</p>
  <p id="aiP">佛告阿难：<a id="a-iQ"></a>“若有行者得火大观已，<a id="a-iR"></a>复当更教系念思惟，<a id="a-iS"></a>令系念鼻端，<a id="a-iT"></a>更观此火从何处起。<a id="a-iU"></a>观此火时，<a id="a-iV"></a>自观己身，<a id="a-iW"></a>悉无有我。<a id="a-iX"></a>既无有我，<a id="a-iY"></a>火自然灭。<a id="a-iZ"></a>复当作念：<a id="a-ia"></a>“我身无我，<a id="a-ib"></a>四大无主。<a id="a-ic"></a>此诸结使，<a id="a-id"></a>及使根本，<a id="a-ie"></a>从颠倒起。<a id="a-if"></a>颠倒亦空，<a id="a-ig"></a>云何于此空法之中横见身火？<a id="a-ih"></a>”作是观时，<a id="a-ii"></a>火及与我，<a id="a-ij"></a>求觅无所。<a id="a-ik"></a>此名火大无我观。<a id="a-il"></a>”</p>
  <p id="aim">佛告阿难：<a id="a-in"></a>“汝好受持此火大观，<a id="a-io"></a>为未来世一切众生，<a id="a-ip"></a>当广分别，<a id="a-iq"></a>敷演解说。<a id="a-ir"></a>”</p>
  <p id="ais">阿难闻佛所说，<a id="a-it"></a>欢喜奉行。</p>
  <p id="aiu">“是名第二十五观竟。<a id="a-iv"></a>”</p>
  <p id="aiw">佛告阿难：<a id="a-ix"></a>“我见火灭时，<a id="a-iy"></a>先从鼻灭，<a id="a-iz"></a>然后身体一时俱灭。<a id="a-j0"></a>身内心火，<a id="a-j1"></a>八十八结，<a id="a-j2"></a>亦俱得灭。<a id="a-j3"></a>身中清凉，<a id="a-j4"></a>调和得所，<a id="a-j5"></a>深自觉悟，<a id="a-j6"></a>了了分明，<a id="a-j7"></a>决定无我。<a id="a-j8"></a>出定入定，<a id="a-j9"></a>恒知身中无有吾我。<a id="a-jA"></a>此名灭无我观竟。<a id="a-jB"></a>”</p>
  <p id="ajC">佛告阿难：<a id="a-jD"></a>“复当更教观灌顶法。<a id="a-jE"></a>观灌顶者，<a id="a-jF"></a>自见己身，<a id="a-jG"></a>如琉璃光，<a id="a-jH"></a>超出三界。<a id="a-jI"></a>见有真佛，<a id="a-jJ"></a>以澡瓶水，<a id="a-jK"></a>从顶而灌，<a id="a-jL"></a>弥满身中。<a id="a-jM"></a>身弥满已，<a id="a-jN"></a>支节亦满，<a id="a-jO"></a>从脐中流，<a id="a-jP"></a>出在于前地。<a id="a-jQ"></a>佛常灌水。<a id="a-jR"></a>尔时，<a id="a-jS"></a>世尊灌顶已，<a id="a-jT"></a>即灭不现。<a id="a-jU"></a>脐中水出犹如琉璃，<a id="a-jV"></a>其色如绀琉璃光，<a id="a-jW"></a>光气遍满三千大千世界。<a id="a-jX"></a>水出尽已，<a id="a-jY"></a>复当更教系念：<a id="a-jZ"></a>“愿佛世尊，<a id="a-ja"></a>更为我灌顶。<a id="a-jb"></a>”尔时，<a id="a-jc"></a>自然见身如气，<a id="a-jd"></a>粗大甚广超出三界；<a id="a-je"></a>见水从顶入；<a id="a-jf"></a>见身粗大，<a id="a-jg"></a>与水正等，<a id="a-jh"></a>满于水中。<a id="a-ji"></a>复自见脐犹如莲华，<a id="a-jj"></a>涌泉流出，<a id="a-jk"></a>弥满其身，<a id="a-jl"></a>绕身如池。<a id="a-jm"></a>有诸莲华，<a id="a-jn"></a>一一莲华，<a id="a-jo"></a>七色光明。<a id="a-jp"></a>其光演说苦、<a id="a-jq"></a>空、<a id="a-jr"></a>无常、<a id="a-js"></a>无我等法。<a id="a-jt"></a>声如梵音，<a id="a-ju"></a>悦可耳根。</p>
  <p id="ajv">“此相现时，<a id="a-jw"></a>复当更教，<a id="a-jx"></a>叉手闭目，<a id="a-jy"></a>一心端坐，<a id="a-jz"></a>从于顶上，<a id="a-k0"></a>自观身内，<a id="a-k1"></a>不见骨想。<a id="a-k2"></a>出定入定，<a id="a-k3"></a>自见己身，<a id="a-k4"></a>如琉璃罂。<a id="a-k5"></a>复当起念，<a id="a-k6"></a>使自己心四大毒龙想。<a id="a-k7"></a>见己心内，<a id="a-k8"></a>如毛孔开，<a id="a-k9"></a>有六种龙。<a id="a-kA"></a>一一龙有六头，<a id="a-kB"></a>其头吐毒，<a id="a-kC"></a>犹如风火，<a id="a-kD"></a>弥漫池中。<a id="a-kE"></a>在莲华上，<a id="a-kF"></a>一一华光，<a id="a-kG"></a>流入龙顶。<a id="a-kH"></a>光入顶时，<a id="a-kI"></a>龙毒自歇，<a id="a-kJ"></a>唯有大水，<a id="a-kK"></a>满其身内。<a id="a-kL"></a>此想成时，<a id="a-kM"></a>名观七觉华。<a id="a-kN"></a>虽见此想，<a id="a-kO"></a>于深禅定，<a id="a-kP"></a>犹未通达。<a id="a-kQ"></a>复当更教，<a id="a-kR"></a>如上数息，<a id="a-kS"></a>使心安隐，<a id="a-kT"></a>恬然无念。<a id="a-kU"></a>此想成时，<a id="a-kV"></a>名四大相应观。<a id="a-kW"></a>”</p>
  <p id="akX">佛告阿难：<a id="a-kY"></a>“汝好受持是七觉意四大相应观，<a id="a-kZ"></a>慎莫忘失！<a id="a-ka"></a>普为未来一切众生，<a id="a-kb"></a>当广分别。<a id="a-kc"></a>为诸四众，<a id="a-kd"></a>敷演解说。<a id="a-ke"></a>”</p>
  <p id="akf">尔时，<a id="a-kg"></a>阿难闻佛所说，<a id="a-kh"></a>欢喜奉行。</p>
  <p id="aki">“复当更教系念住意，<a id="a-kj"></a>谛观水大，<a id="a-kk"></a>从毛孔出，<a id="a-kl"></a>弥漫其身。<a id="a-km"></a>出定入定，<a id="a-kn"></a>见身如池，<a id="a-ko"></a>其水绿色。<a id="a-kp"></a>如此绿水，<a id="a-kq"></a>似山顶泉，<a id="a-kr"></a>从顶而出，<a id="a-ks"></a>从顶而入。<a id="a-kt"></a>见有七华，<a id="a-ku"></a>纯金刚色，<a id="a-kv"></a>放金色光。<a id="a-kw"></a>其金色光中，<a id="a-kx"></a>有金刚人，<a id="a-ky"></a>手执利剑，<a id="a-kz"></a>斩前六龙。<a id="a-l0"></a>复见众火，<a id="a-l1"></a>从龙口出，<a id="a-l2"></a>遍身火然。<a id="a-l3"></a>众水枯竭，<a id="a-l4"></a>火即灭尽。<a id="a-l5"></a>水火灭尽已，<a id="a-l6"></a>自见己身，<a id="a-l7"></a>渐渐大白，<a id="a-l8"></a>犹如金刚。<a id="a-l9"></a>出定入定，<a id="a-lA"></a>心意快乐，<a id="a-lB"></a>犹如酥灌，<a id="a-lC"></a>如服醍醐，<a id="a-lD"></a>身心安乐。</p>
  <p id="alE">“复当更教系念观他，<a id="a-lF"></a>观外境界。<a id="a-lG"></a>以外想故，<a id="a-lH"></a>自然见有一树，<a id="a-lI"></a>生奇甘果。<a id="a-lJ"></a>其果四色，<a id="a-lK"></a>四光具足。<a id="a-lL"></a>如此果树，<a id="a-lM"></a>如琉璃树，<a id="a-lN"></a>弥漫一切。<a id="a-lO"></a>见此树已，<a id="a-lP"></a>普见一切，<a id="a-lQ"></a>四生众生，<a id="a-lR"></a>饥火所逼，<a id="a-lS"></a>一切来乞。<a id="a-lT"></a>见已欢喜，<a id="a-lU"></a>生怜愍心，<a id="a-lV"></a>即起慈心。<a id="a-lW"></a>见此乞者，<a id="a-lX"></a>如己父母受大苦恼，<a id="a-lY"></a>‘我今云何当救拔之’？<a id="a-lZ"></a>作是念已，<a id="a-la"></a>即自观身，<a id="a-lb"></a>如前还为脓血，<a id="a-lc"></a>复为肉段，<a id="a-ld"></a>持施饥者。<a id="a-le"></a>是诸饿鬼，<a id="a-lf"></a>争取食之；<a id="a-lg"></a>食之既饱，<a id="a-lh"></a>四散驰走。</p>
 </body>
</html>