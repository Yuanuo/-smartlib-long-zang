<!doctype html>
<html id="z3IBTKxET" data-ver="2264">
 <head>
  <meta charset="utf-8">
  <meta author="昙无谶">
  <meta library="龙藏">
  <meta catalog="大乘大集部">
  <meta period="北凉">
 </head>
 <body>
  <h1 id="a1">大方等大集经卷第十七</h1>
  <h2 id="a2">无言菩萨品第七</h2>
  <p id="a3">尔时，<a id="a-4"></a>世尊故在欲、<a id="a-5"></a>色二界中间大宝坊中，<a id="a-6"></a>与诸大众围绕说法。</p>
  <p id="a7">时，<a id="a-8"></a>王舍城师子将军家产一子。<a id="a-9"></a>当其生时，<a id="a-A"></a>虚空之中多有诸天作如是言：<a id="a-B"></a>“童子，<a id="a-C"></a>当应念法，<a id="a-D"></a>思惟于法！<a id="a-E"></a>凡所发言莫说世事，<a id="a-F"></a>常当颁宣出世之法！<a id="a-G"></a>常当守口慎言少语，<a id="a-H"></a>莫于世事起诸觉观！<a id="a-I"></a>当依于义，<a id="a-J"></a>莫依文字！<a id="a-K"></a>”</p>
  <p id="aL">尔时，<a id="a-M"></a>童子闻是语已，<a id="a-N"></a>不复涕泣无婴儿相，<a id="a-O"></a>乃至七日色貌和悦，<a id="a-P"></a>见人欢喜目未曾眴。<a id="a-Q"></a>是时，<a id="a-R"></a>有人语其父母：<a id="a-S"></a>“是儿不祥，<a id="a-T"></a>不应畜养。<a id="a-U"></a>何以故？<a id="a-V"></a>喑无声故。<a id="a-W"></a>”</p>
  <p id="aX">父母答言：<a id="a-Y"></a>“是儿虽复喑不出声，<a id="a-Z"></a>然其身根具足无缺，<a id="a-a"></a>当知是儿必有福德，<a id="a-b"></a>非是不祥薄福之人。<a id="a-c"></a>”因为立字字曰无言。</p>
  <p id="ad">时，<a id="a-e"></a>无言童子渐渐长大如八岁儿，<a id="a-f"></a>所游方面人所乐见，<a id="a-g"></a>随有说法转法轮处，<a id="a-h"></a>乐往听受口无所宣。<a id="a-i"></a>尔时，<a id="a-j"></a>无言童子以佛神力，<a id="a-k"></a>与其父母眷属宗亲往宝坊所，<a id="a-l"></a>到已见佛，<a id="a-m"></a>心生欢喜，<a id="a-n"></a>礼敬供养，<a id="a-o"></a>右绕三匝，<a id="a-p"></a>合掌而立，<a id="a-q"></a>并见十方诸来菩萨生大喜心。</p>
  <p id="ar">尔时，<a id="a-s"></a>舍利弗白佛言：<a id="a-t"></a>“世尊，<a id="a-u"></a>师子将军所生之子，<a id="a-v"></a>身根具足而不能语，<a id="a-w"></a>是何恶业因缘所致？<a id="a-x"></a>”</p>
  <p id="ay">佛告舍利弗：<a id="a-z"></a>“汝今不应作如是语轻是童子。<a id="a-10"></a>何以故？<a id="a-11"></a>是人即是大菩萨也，<a id="a-12"></a>已于无量无边佛所种诸善根，<a id="a-13"></a>不退转于菩提之道。<a id="a-14"></a>是儿生时，<a id="a-15"></a>多有诸天来诫敕之：<a id="a-16"></a>‘善哉！<a id="a-17"></a>童子，<a id="a-18"></a>当念正法，<a id="a-19"></a>思惟正法！<a id="a-1A"></a>无得宣说世间之事，<a id="a-1B"></a>常当颁宣出世之义！<a id="a-1C"></a>常当守口慎言少语，<a id="a-1D"></a>莫于世事起诸觉观！<a id="a-1E"></a>当依于义，<a id="a-1F"></a>莫依文字！<a id="a-1G"></a>’舍利弗，<a id="a-1H"></a>如是童子从天教诲，<a id="a-1I"></a>是故无语默然思惟获得四禅。<a id="a-1J"></a>舍利弗，<a id="a-1K"></a>无言菩萨示如是身，<a id="a-1L"></a>则能调伏无量众生，<a id="a-1M"></a>是故默然无所宣说。<a id="a-1N"></a>舍利弗，<a id="a-1O"></a>我今说是大集经典，<a id="a-1P"></a>无言菩萨当于此中能大利益无量众生。<a id="a-1Q"></a>”</p>
  <p id="a1R">时，<a id="a-1S"></a>无言菩萨以己愿力、<a id="a-1T"></a>神通道力，<a id="a-1U"></a>令诸天、<a id="a-1V"></a>龙、<a id="a-1W"></a>夜叉、<a id="a-1X"></a>乾闼婆、<a id="a-1Y"></a>阿修罗、<a id="a-1Z"></a>迦楼罗、<a id="a-1a"></a>紧那罗、<a id="a-1b"></a>摩睺罗伽，<a id="a-1c"></a>比丘、<a id="a-1d"></a>比丘尼、<a id="a-1e"></a>优婆塞、<a id="a-1f"></a>优婆夷，<a id="a-1g"></a>各自见其右手之中有大莲华犹如车轮，<a id="a-1h"></a>色香具足，<a id="a-1i"></a>微妙第一，<a id="a-1j"></a>人所乐见。<a id="a-1k"></a>一一华台有一菩萨结跏趺坐，<a id="a-1l"></a>三十二相、<a id="a-1m"></a>八十种好庄严其身。</p>
  <p id="a1n">尔时，<a id="a-1o"></a>无言菩萨现如是等大神通已，<a id="a-1p"></a>低头合掌，<a id="a-1q"></a>作如是言：<a id="a-1r"></a>“南无佛陀！<a id="a-1s"></a>南无佛陀！<a id="a-1t"></a>”诸莲华台中一切菩萨，<a id="a-1u"></a>亦复如是同作是言：<a id="a-1v"></a>“南无佛陀！<a id="a-1w"></a>南无佛陀！<a id="a-1x"></a>”发是言已，<a id="a-1y"></a>十恒河沙等世界大地六种震动，<a id="a-1z"></a>虚空诸天以妙香华种种伎乐供养于佛。<a id="a-20"></a>尔时，<a id="a-21"></a>无言以佛神力及己愿力，<a id="a-22"></a>与诸菩萨踊在虚空高七多罗树，<a id="a-23"></a>正向于佛而说偈言：</p>
  <p id="a24">“如来无色示现色，<a id="a-25"></a>　亦复于色无染著。</p>
  <p id="a26">若有众生入佛法，<a id="a-27"></a>　云何当知真实色？</p>
  <p id="a28">非色聚中有如来，<a id="a-29"></a>　亦不离色有如来，</p>
  <p id="a2A">如来已离诸色聚，<a id="a-2B"></a>　哀愍众生故示色。</p>
  <p id="a2C">如来哀愍众生故，<a id="a-2D"></a>　以诸相好庄严色，</p>
  <p id="a2E">实无色相为众说，<a id="a-2F"></a>　是故如来难思议。</p>
  <p id="a2G">如来正法无文字，<a id="a-2H"></a>　离文字已无有声，</p>
  <p id="a2I">无有文字无可说，<a id="a-2J"></a>　甚深寂静无有觉。</p>
  <p id="a2K">如佛先在菩提树，<a id="a-2L"></a>　所觉诸法亦如是，</p>
  <p id="a2M">此法无字无音声，<a id="a-2N"></a>　亦无造作无可说。</p>
  <p id="a2O">如是诸法无相貌，<a id="a-2P"></a>　亦以远离一切相，</p>
  <p id="a2Q">一切诸法若无相，<a id="a-2R"></a>　如来云何而演说？</p>
  <p id="a2S">如来具足大慈悲，<a id="a-2T"></a>　是故怜愍为利益，</p>
  <p id="a2U">不可说法而演说，<a id="a-2V"></a>　亦知真实不可说。</p>
  <p id="a2W">如来了知不可说，<a id="a-2X"></a>　亦知音声性空寂，</p>
  <p id="a2Y">真实了知一切义，<a id="a-2Z"></a>　是故名佛真实觉。</p>
  <p id="a2a">所说之法名世谛，<a id="a-2b"></a>　如来真实觉知之，</p>
  <p id="a2c">世谛不出无有性，<a id="a-2d"></a>　不可造作无有期。</p>
  <p id="a2e">真实无有色相貌，<a id="a-2f"></a>　为众故示种种色，</p>
  <p id="a2g">知法无法无上尊，<a id="a-2h"></a>　为众生故而演说。</p>
  <p id="a2i">我初生时受天语，<a id="a-2j"></a>　是故默然无所说，</p>
  <p id="a2k">至心念法思惟法，<a id="a-2l"></a>　是故不见色与声。</p>
  <p id="a2m">若得入于深法界，<a id="a-2n"></a>　尔时则无色声等，</p>
  <p id="a2o">若能远离于心业，<a id="a-2p"></a>　即得远离于口业。</p>
  <p id="a2q">无有言说即是语，<a id="a-2r"></a>　虽复言说亦无语，</p>
  <p id="a2s">语亦非作亦非说，<a id="a-2t"></a>　言语本性寂静故。</p>
  <p id="a2u">我今至心念菩提，<a id="a-2v"></a>　亦复至心修其道，</p>
  <p id="a2w">我今说是无上语，<a id="a-2x"></a>　亦当定得真实道。</p>
  <p id="a2y">我心不得菩提道，<a id="a-2z"></a>　口及口行亦不得，</p>
  <p id="a30">无上菩提即是空，<a id="a-31"></a>　其性本来常寂静。</p>
  <p id="a32">如菩提性声亦尔，<a id="a-33"></a>　不见不取法性故，</p>
  <p id="a34">我声如是不可见，<a id="a-35"></a>　所求菩提亦如是。</p>
  <p id="a36">为菩提故有修行，<a id="a-37"></a>　是行亦无所至处，</p>
  <p id="a38">是行如是无至处，<a id="a-39"></a>　是故菩提处非处。</p>
  <p id="a3A">六波罗蜜如菩提，<a id="a-3B"></a>　一切善法亦如是，</p>
  <p id="a3C">一切语言无语言，<a id="a-3D"></a>　于无语中能说语。</p>
  <p id="a3E">若有惠施妙音声，<a id="a-3F"></a>　惠施之主及财物，</p>
  <p id="a3G">如是等施即菩提，<a id="a-3H"></a>　一切皆悉不可说。</p>
  <p id="a3I">若是布施可口说，<a id="a-3J"></a>　菩提体亦应可说，</p>
  <p id="a3K">菩提之性如虚空，<a id="a-3L"></a>　一切音声亦如是。</p>
  <p id="a3M">若有心能真实知，<a id="a-3N"></a>　知已亦能宣说声，</p>
  <p id="a3O">随知是声而处灭，<a id="a-3P"></a>　即是菩提真实相。</p>
  <p id="a3Q">若能远身口意业，<a id="a-3R"></a>　一切烦恼亦复然，</p>
  <p id="a3S">即是一切波罗蜜，<a id="a-3T"></a>　如来所说实法性。</p>
  <p id="a3U">惠施不在菩提中，<a id="a-3V"></a>　菩提不在惠施中，</p>
  <p id="a3W">如是二法即音声，<a id="a-3X"></a>　亦无所住无至处。</p>
  <p id="a3Y">若有能知如是等，<a id="a-3Z"></a>　即是真实大菩萨；</p>
  <p id="a3a">若于施时不生慢，<a id="a-3b"></a>　即是无上大施主。</p>
  <p id="a3c">护持禁戒即是声，<a id="a-3d"></a>　无有形色无至处，</p>
  <p id="a3e">诸法不生及不灭，<a id="a-3f"></a>　即是无上持戒相。</p>
  <p id="a3g">如是禁戒无能作，<a id="a-3h"></a>　亦复无身口意业，</p>
  <p id="a3i">若不出灭不造作，<a id="a-3j"></a>　云何可说是禁戒？</p>
  <p id="a3k">为流布故出音声，<a id="a-3l"></a>　众生立名名禁戒，</p>
  <p id="a3m">如诸禁戒声亦尔，<a id="a-3n"></a>　如是二法俱无漏。</p>
  <p id="a3o">口之所说为戒故，<a id="a-3p"></a>　而说种种诸庄严，</p>
  <p id="a3q">音声实无诸庄严，<a id="a-3r"></a>　真实知之无所有。</p>
  <p id="a3s">身业口业及心业，<a id="a-3t"></a>　能回此戒向菩提，</p>
  <p id="a3u">禁戒音声及菩提，<a id="a-3v"></a>　如是二法如虚空。</p>
  <p id="a3w">若有能作如是知，<a id="a-3x"></a>　是人即行戒行处，</p>
  <p id="a3y">即能得到戒彼岸，<a id="a-3z"></a>　彼处甚深难得见。</p>
  <p id="a40">说忍音声即是空，<a id="a-41"></a>　空性无处无造作，</p>
  <p id="a42">忍辱与空是二法，<a id="a-43"></a>　无有差别如虚空。</p>
  <p id="a44">忍辱之声非色作，<a id="a-45"></a>　不可睹见无处所，</p>
  <p id="a46">若有修集平等心，<a id="a-47"></a>　即是忍之真实相。</p>
  <p id="a48">忍辱虽复念念灭，<a id="a-49"></a>　而与色身常共行，</p>
  <p id="a4A">一切文字皆无漏，<a id="a-4B"></a>　众生立名名忍辱。</p>
  <p id="a4C">若有能调身口意，<a id="a-4D"></a>　即是无上之忍辱，</p>
  <p id="a4E">若有能忍忍辱者，<a id="a-4F"></a>　是亦即是无上忍。</p>
  <p id="a4G">若有众生碎其身，<a id="a-4H"></a>　节节坏末如胡麻，</p>
  <p id="a4I">观身犹如干草木，<a id="a-4J"></a>　是则名之为身忍。</p>
  <p id="a4K">若闻恶口骂詈时，<a id="a-4L"></a>　其心不动如法住，</p>
  <p id="a4M">观察音声如虚空，<a id="a-4N"></a>　即是无上之口忍。</p>
  <p id="a4O">若能通达烦恼因，<a id="a-4P"></a>　远离一切诸烦恼，</p>
  <p id="a4Q">是则名之为心忍，<a id="a-4R"></a>　不为一切烦恼污。</p>
  <p id="a4S">如忍即是菩提性，<a id="a-4T"></a>　身口意业亦如是，</p>
  <p id="a4U">若能回是向菩提，<a id="a-4V"></a>　是则名为得菩提。</p>
  <p id="a4W">若有众生勤精进，<a id="a-4X"></a>　上中下等及粗细，</p>
  <p id="a4Y">于无量劫修集之，<a id="a-4Z"></a>　无所获得无毕竟。</p>
  <p id="a4a">若不获得精进者，<a id="a-4b"></a>　是故菩提名无得；</p>
  <p id="a4c">若能不得一切法，<a id="a-4d"></a>　即是无上勤精进；</p>
  <p id="a4e">若有如是精进者，<a id="a-4f"></a>　不增不减如虚空；</p>
  <p id="a4g">如是即是大菩萨，<a id="a-4h"></a>　勤行精进无所畏。</p>
  <p id="a4i">一切诸禅无有聚，<a id="a-4j"></a>　无有造作无至处，</p>
  <p id="a4k">若有思惟一切法，<a id="a-4l"></a>　即是真禅波罗蜜。</p>
  <p id="a4m">远离一切诸恶色，<a id="a-4n"></a>　恶身恶口亦复然，</p>
  <p id="a4o">能焦一切诸烦恼，<a id="a-4p"></a>　即是真禅波罗蜜。</p>
  <p id="a4q">若能观心真实性，<a id="a-4r"></a>　一切法中亦不见，</p>
  <p id="a4s">若能无心远离心，<a id="a-4t"></a>　即是真禅波罗蜜。</p>
  <p id="a4u">若能观心及菩提，<a id="a-4v"></a>　即是无上真实见，</p>
  <p id="a4w">若有如是真实见，<a id="a-4x"></a>　获得菩提不为难。</p>
  <p id="a4y">若能知见无文字，<a id="a-4z"></a>　一切诸法无生灭，</p>
  <p id="a50">若作如是观见者，<a id="a-51"></a>　是即名为大智慧。</p>
  <p id="a52">虽复口说于智慧，<a id="a-53"></a>　智慧亦不住口声，</p>
  <p id="a54">若知口声实无声，<a id="a-55"></a>　即是智慧之真性。</p>
  <p id="a56">若法无有此彼住，<a id="a-57"></a>　中间亦复无住处，</p>
  <p id="a58">一切法性无住处，<a id="a-59"></a>　即是无上大智慧。</p>
  <p id="a5A">无有文字无有行，<a id="a-5B"></a>　无有相貌无有性，</p>
  <p id="a5C">无有取舍等二相，<a id="a-5D"></a>　是名无上大智者。</p>
  <p id="a5E">若观一切波罗蜜，<a id="a-5F"></a>　其性平等如虚空，</p>
  <p id="a5G">是即名为无平等，<a id="a-5H"></a>　能观一切法平等。</p>
  <p id="a5I">若能平等一切法，<a id="a-5J"></a>　亦能观于众生等，</p>
  <p id="a5K">悉能等观一切佛，<a id="a-5L"></a>　所得智慧无平等。</p>
  <p id="a5M">若诸菩萨有智者，<a id="a-5N"></a>　能观如是无等法，</p>
  <p id="a5O">即得无上菩提果，<a id="a-5P"></a>　犹如先佛之所得。<a id="a-5Q"></a>”</p>
  <p id="a5R">无言菩萨说是偈时，<a id="a-5S"></a>万二千那由他众生发阿耨多罗三藐三菩提心，<a id="a-5T"></a>六万菩萨得无生忍。</p>
  <p id="a5U">时，<a id="a-5V"></a>华台中诸菩萨等，<a id="a-5W"></a>悉从座起，<a id="a-5X"></a>头面礼佛，<a id="a-5Y"></a>以妙莲华恭敬供养无言菩萨，<a id="a-5Z"></a>口宣是言：<a id="a-5a"></a>“我是知恩，<a id="a-5b"></a>我今报恩。<a id="a-5c"></a>”</p>
  <p id="a5d">时，<a id="a-5e"></a>舍利弗言：<a id="a-5f"></a>“世尊，<a id="a-5g"></a>如是菩萨何因缘故发如是言：<a id="a-5h"></a>‘我是知恩，<a id="a-5i"></a>我今报恩’？<a id="a-5j"></a>”</p>
  <p id="a5k">佛言：<a id="a-5l"></a>“舍利弗，<a id="a-5m"></a>如是菩萨皆悉因于无言菩萨发菩提心，<a id="a-5n"></a>是故说言‘我是知恩，<a id="a-5o"></a>我今报恩’。<a id="a-5p"></a>今复因于无言菩萨听受如是大集经典，<a id="a-5q"></a>并来睹见供养于我。<a id="a-5r"></a>”</p>
  <p id="a5s">尔时，<a id="a-5t"></a>无言菩萨白佛言：<a id="a-5u"></a>“世尊，<a id="a-5v"></a>我有所疑，<a id="a-5w"></a>今欲启请，<a id="a-5x"></a>唯愿如来哀愍听许。<a id="a-5y"></a>”</p>
  <p id="a5z">佛言：<a id="a-60"></a>“善男子，<a id="a-61"></a>随意致问，<a id="a-62"></a>当为汝说。<a id="a-63"></a>”</p>
  <p id="a64">时，<a id="a-65"></a>舍利弗语无言菩萨：<a id="a-66"></a>“仁者，<a id="a-67"></a>若无言语，<a id="a-68"></a>云何得问？<a id="a-69"></a>”</p>
  <p id="a6A">“大德，<a id="a-6B"></a>一切诸法皆悉无言无字无说。<a id="a-6C"></a>何以故？<a id="a-6D"></a>一切众生性无言故。<a id="a-6E"></a>以觉观故而有声出，<a id="a-6F"></a>若无觉观，<a id="a-6G"></a>云何有声？<a id="a-6H"></a>云何可说？<a id="a-6I"></a>云何有字？<a id="a-6J"></a>大德，<a id="a-6K"></a>夫觉观中无字无声，<a id="a-6L"></a>离于觉观亦无声字，<a id="a-6M"></a>觉观之体即非觉观，<a id="a-6N"></a>我作文字亦不觉观，<a id="a-6O"></a>我因觉观有大功德。<a id="a-6P"></a>若能观于如是深法，<a id="a-6Q"></a>是则名为十二因缘。<a id="a-6R"></a>若从缘生，<a id="a-6S"></a>即是空寂，<a id="a-6T"></a>则无定相。<a id="a-6U"></a>若有如是真实知者，<a id="a-6V"></a>即是真实知于法性。<a id="a-6W"></a>大德，<a id="a-6X"></a>诸法悉从因缘和合，<a id="a-6Y"></a>而和合中实无作者、<a id="a-6Z"></a>生者、<a id="a-6a"></a>出者，<a id="a-6b"></a>是故诸法无主、<a id="a-6c"></a>无音、<a id="a-6d"></a>无声、<a id="a-6e"></a>无心，<a id="a-6f"></a>无有觉观非无觉观。<a id="a-6g"></a>何以故？<a id="a-6h"></a>颠倒因缘而有出灭。<a id="a-6i"></a>是故若有问者、<a id="a-6j"></a>听者及解说者，<a id="a-6k"></a>不合不散，<a id="a-6l"></a>一相无相。<a id="a-6m"></a>大德，<a id="a-6n"></a>夫问难者即是大悲，<a id="a-6o"></a>我有大悲是故问佛。<a id="a-6p"></a>如是问者即是悲问，<a id="a-6q"></a>非口问也。<a id="a-6r"></a>夫口问者是声闻问，<a id="a-6s"></a>声闻著声故名声闻，<a id="a-6t"></a>菩萨普悲故无口问。<a id="a-6u"></a>”</p>
  <p id="a6v">舍利弗言：<a id="a-6w"></a>“善男子，<a id="a-6x"></a>若一切法性无定者，<a id="a-6y"></a>一切众生性亦无定。<a id="a-6z"></a>若无定者，<a id="a-70"></a>菩萨为谁而修悲心？<a id="a-71"></a>”</p>
  <p id="a72">“大德，<a id="a-73"></a>若诸众生有定性者，<a id="a-74"></a>一切菩萨终不修悲。<a id="a-75"></a>一切众生实非众生，<a id="a-76"></a>以颠倒故作众生想。<a id="a-77"></a>是故菩萨修集悲心，<a id="a-78"></a>为坏颠倒宣说无我。<a id="a-79"></a>大德，<a id="a-7A"></a>菩萨摩诃萨不为坏有而说正法，<a id="a-7B"></a>不为坏我、<a id="a-7C"></a>寿命、<a id="a-7D"></a>士夫而修慈悲宣说正法，<a id="a-7E"></a>为知真实深法界故而宣说法。<a id="a-7F"></a>真法界者，<a id="a-7G"></a>即空三昧、<a id="a-7H"></a>无相、<a id="a-7I"></a>无愿。<a id="a-7J"></a>”</p>
  <p id="a7K">舍利弗言：<a id="a-7L"></a>“善哉！<a id="a-7M"></a>善哉！<a id="a-7N"></a>善男子，<a id="a-7O"></a>我亦如是真实了知。<a id="a-7P"></a>所以相问，<a id="a-7Q"></a>试汝智耳！<a id="a-7R"></a>为令佛法增长故问，<a id="a-7S"></a>为欲利益众生故问。<a id="a-7T"></a>”</p>
  <p id="a7U">尔时，<a id="a-7V"></a>无言菩萨白佛言：<a id="a-7W"></a>“世尊，<a id="a-7X"></a>如经中说有二因缘能生正见，<a id="a-7Y"></a>所谓闻声及善思惟。<a id="a-7Z"></a>唯愿哀愍，<a id="a-7a"></a>为诸菩萨广宣说之，<a id="a-7b"></a>云何闻声及善思惟生于正见？<a id="a-7c"></a>”</p>
  <p id="a7d">佛言：<a id="a-7e"></a>“善男子，<a id="a-7f"></a>至心谛听！<a id="a-7g"></a>吾当为汝分别解说。<a id="a-7h"></a>善男子，<a id="a-7i"></a>为菩提心而听法者，<a id="a-7j"></a>即是闻声；<a id="a-7k"></a>至心忆念菩提之心，<a id="a-7l"></a>是善思惟；<a id="a-7m"></a>观菩提心，<a id="a-7n"></a>是名正见。<a id="a-7o"></a>复次，<a id="a-7p"></a>善男子，<a id="a-7q"></a>为菩提道而听法者，<a id="a-7r"></a>是名闻声；<a id="a-7s"></a>不远离道，<a id="a-7t"></a>是善思惟；<a id="a-7u"></a>如法而住，<a id="a-7v"></a>是名正见。<a id="a-7w"></a>为调伏心而听法者，<a id="a-7x"></a>是名闻声；<a id="a-7y"></a>远离恶心，<a id="a-7z"></a>是善思惟；<a id="a-80"></a>获得善心，<a id="a-81"></a>是名正见。<a id="a-82"></a>为严善法而听法者，<a id="a-83"></a>是名闻声；<a id="a-84"></a>修集庄严，<a id="a-85"></a>是善思惟；<a id="a-86"></a>愿向菩提，<a id="a-87"></a>是名正见。<a id="a-88"></a>为听善法，<a id="a-89"></a>是名闻声；<a id="a-8A"></a>增长善法，<a id="a-8B"></a>名善思惟；<a id="a-8C"></a>愿向菩提，<a id="a-8D"></a>是名正见。<a id="a-8E"></a>为听惠施，<a id="a-8F"></a>是名闻声；<a id="a-8G"></a>能舍一切，<a id="a-8H"></a>是善思惟；<a id="a-8I"></a>不求果报，<a id="a-8J"></a>是名正见。<a id="a-8K"></a>为听戒聚，<a id="a-8L"></a>是名闻声；<a id="a-8M"></a>至心护戒，<a id="a-8N"></a>名善思惟；<a id="a-8O"></a>愿向菩提，<a id="a-8P"></a>是名正见。<a id="a-8Q"></a>为听法忍，<a id="a-8R"></a>是名闻声；<a id="a-8S"></a>打骂不报，<a id="a-8T"></a>是善思惟；<a id="a-8U"></a>愿向菩提，<a id="a-8V"></a>是名正见。<a id="a-8W"></a>为听精进，<a id="a-8X"></a>是名闻声；<a id="a-8Y"></a>破坏懈怠，<a id="a-8Z"></a>是善思惟；<a id="a-8a"></a>愿向菩提，<a id="a-8b"></a>是名正见。<a id="a-8c"></a>为听三昧，<a id="a-8d"></a>是名闻声；<a id="a-8e"></a>能净身心，<a id="a-8f"></a>是善思惟；<a id="a-8g"></a>愿向菩提，<a id="a-8h"></a>是名正见。<a id="a-8i"></a>为听智聚，<a id="a-8j"></a>是名闻声；<a id="a-8k"></a>闻已正观，<a id="a-8l"></a>是善思惟；<a id="a-8m"></a>愿向菩提，<a id="a-8n"></a>是名正见。<a id="a-8o"></a>听四摄法，<a id="a-8p"></a>是名闻声；<a id="a-8q"></a>摄取众生，<a id="a-8r"></a>是善思惟；<a id="a-8s"></a>知是摄法无取无作，<a id="a-8t"></a>空无所有，<a id="a-8u"></a>是名正见。<a id="a-8v"></a>听五通法，<a id="a-8w"></a>是名闻声；<a id="a-8x"></a>得身心轻，<a id="a-8y"></a>名善思惟；<a id="a-8z"></a>愿向菩提，<a id="a-90"></a>是名正见。<a id="a-91"></a>听四无碍，<a id="a-92"></a>是名闻声；<a id="a-93"></a>修集无碍，<a id="a-94"></a>是善思惟；<a id="a-95"></a>愿向菩提，<a id="a-96"></a>是名正见。<a id="a-97"></a>听四依法，<a id="a-98"></a>是名闻声；<a id="a-99"></a>勤修四依，<a id="a-9A"></a>名善思惟；<a id="a-9B"></a>愿向菩提，<a id="a-9C"></a>是名正见。<a id="a-9D"></a>听三十七品，<a id="a-9E"></a>是名闻声；<a id="a-9F"></a>若闻演说四念则是念处，<a id="a-9G"></a>说于舍离谓四正勤处，<a id="a-9H"></a>说于定聚谓四如意，<a id="a-9I"></a>说无所畏谓诸根处，<a id="a-9J"></a>说无能坏谓诸力处，<a id="a-9K"></a>说离烦恼谓七觉分，<a id="a-9L"></a>说真知法谓八正道，<a id="a-9M"></a>是善思惟，<a id="a-9N"></a>不著断常；<a id="a-9O"></a>以如是道愿向菩提，<a id="a-9P"></a>是名正见。<a id="a-9Q"></a>听四谛法，<a id="a-9R"></a>是名闻声；<a id="a-9S"></a>知苦、<a id="a-9T"></a>离集、<a id="a-9U"></a>证灭、<a id="a-9V"></a>修道，<a id="a-9W"></a>是善思惟；<a id="a-9X"></a>见如是法不生不灭，<a id="a-9Y"></a>是名正见。<a id="a-9Z"></a>听三解脱，<a id="a-9a"></a>是名闻声；<a id="a-9b"></a>信空三昧，<a id="a-9c"></a>不畏无相，<a id="a-9d"></a>不疑无愿，<a id="a-9e"></a>是善思惟；<a id="a-9f"></a>以如是法愿向菩提，<a id="a-9g"></a>名为正见。<a id="a-9h"></a>修空三昧调心明见，<a id="a-9i"></a>修集无相为除觉观，<a id="a-9j"></a>修集无愿为求诸有，<a id="a-9k"></a>是名正见。<a id="a-9l"></a>听发心法，<a id="a-9m"></a>是名闻声；<a id="a-9n"></a>修菩提道，<a id="a-9o"></a>是善思惟；<a id="a-9p"></a>其心不退，<a id="a-9q"></a>是名正见。<a id="a-9r"></a>得善知识，<a id="a-9s"></a>是名闻声；<a id="a-9t"></a>供养亲近，<a id="a-9u"></a>名善思惟；<a id="a-9v"></a>受其教诲，<a id="a-9w"></a>是名正见。<a id="a-9x"></a>听于法界，<a id="a-9y"></a>是名闻声；<a id="a-9z"></a>观于法界，<a id="a-A0"></a>是善思惟；<a id="a-A1"></a>如法而住，<a id="a-A2"></a>是名正见。<a id="a-A3"></a>见佛世尊，<a id="a-A4"></a>名为闻声；<a id="a-A5"></a>念诸菩萨，<a id="a-A6"></a>名善思惟；<a id="a-A7"></a>得毕竟道，<a id="a-A8"></a>是名正见。<a id="a-A9"></a>初听八万四千法聚，<a id="a-AA"></a>是名闻声；<a id="a-AB"></a>观诸众生如是行处，<a id="a-AC"></a>是名思惟；<a id="a-AD"></a>调伏八万四千诸根，<a id="a-AE"></a>是名正见。</p>
  <p id="aAF">“善男子，<a id="a-AG"></a>随何因缘，<a id="a-AH"></a>能生善法是名闻声？<a id="a-AI"></a>闻已不离诸善因缘，<a id="a-AJ"></a>名善思惟？<a id="a-AK"></a>以如是法愿向菩提，<a id="a-AL"></a>是名正见？<a id="a-AM"></a>善男子，<a id="a-AN"></a>如是二法无有差别，<a id="a-AO"></a>谓善思惟及以正见。<a id="a-AP"></a>何以故？<a id="a-AQ"></a>一切诸法平等无二，<a id="a-AR"></a>是善思惟能观平等是正见故，<a id="a-AS"></a>无增减者即是正见，<a id="a-AT"></a>无取舍者即是正见，<a id="a-AU"></a>无作作者即是正见，<a id="a-AV"></a>无觉观者即是正见，<a id="a-AW"></a>无念念处即是正见，<a id="a-AX"></a>无作无思即是正见，<a id="a-AY"></a>无一无二即是正见。<a id="a-AZ"></a>一门、<a id="a-Aa"></a>一味、<a id="a-Ab"></a>一乘、<a id="a-Ac"></a>一行，<a id="a-Ad"></a>其性是一。<a id="a-Ae"></a>无诸烦恼憍慢等结，<a id="a-Af"></a>无闻无说，<a id="a-Ag"></a>无垢无净，<a id="a-Ah"></a>法界之性不可分别，<a id="a-Ai"></a>如如不动三世平等，<a id="a-Aj"></a>无我我所，<a id="a-Ak"></a>无有众生、<a id="a-Al"></a>寿命、<a id="a-Am"></a>士夫，<a id="a-An"></a>无字无声，<a id="a-Ao"></a>不可宣说，<a id="a-Ap"></a>不知不见，<a id="a-Aq"></a>一切法中得知足心，<a id="a-Ar"></a>远离诸相，<a id="a-As"></a>断一切喜觉观屋宅，<a id="a-At"></a>乃至赞佛不生佛相。<a id="a-Au"></a>若入定时，<a id="a-Av"></a>观如是等甚深法界，<a id="a-Aw"></a>名善思惟。<a id="a-Ax"></a>从定起已为诸众生，<a id="a-Ay"></a>宣说如是甚深法界，<a id="a-Az"></a>是名正见。<a id="a-B0"></a>”</p>
  <p id="aB1">说是法时，<a id="a-B2"></a>十千菩萨得是正见。</p>
  <p id="aB3">尔时，<a id="a-B4"></a>舍利弗语无言菩萨言：<a id="a-B5"></a>“善男子，<a id="a-B6"></a>从谁闻法而得正见？<a id="a-B7"></a>”</p>
  <p id="aB8">无言菩萨言：<a id="a-B9"></a>“大德，<a id="a-BA"></a>若有不得去来现在菩提心者，<a id="a-BB"></a>我从彼闻而得正见。<a id="a-BC"></a>观三世等、<a id="a-BD"></a>一切法等，<a id="a-BE"></a>于一切法不生觉观，<a id="a-BF"></a>其心不住有为无为，<a id="a-BG"></a>远离一切众生之相，<a id="a-BH"></a>而为众生修诸苦行，<a id="a-BI"></a>亦复远离二种之相，<a id="a-BJ"></a>一众生相，<a id="a-BK"></a>二者心相，<a id="a-BL"></a>远离二节知实法性，<a id="a-BM"></a>实法性者无有有有，<a id="a-BN"></a>通达一切诸佛深法，<a id="a-BO"></a>不生憍慢自言我知。<a id="a-BP"></a>大德，<a id="a-BQ"></a>我从是人听受正法，<a id="a-BR"></a>是人亦不宣说一字，<a id="a-BS"></a>亦令一切而乐闻之，<a id="a-BT"></a>知法真实不可宣说，<a id="a-BU"></a>为众生故而宣说之，<a id="a-BV"></a>出于世间不为世污，<a id="a-BW"></a>毕竟修集无有能知修与不修。<a id="a-BX"></a>我从是人闻受正法，<a id="a-BY"></a>住于法性于众生性不生分别，<a id="a-BZ"></a>观众生性、<a id="a-Ba"></a>法性、<a id="a-Bb"></a>空性皆悉平等。<a id="a-Bc"></a>我于如是人边闻法，<a id="a-Bd"></a>是人不坐菩提树下，<a id="a-Be"></a>不起不行、<a id="a-Bf"></a>不眠不卧、<a id="a-Bg"></a>不睡不寤而得菩提，<a id="a-Bh"></a>得菩提已终不作相言得菩提，<a id="a-Bi"></a>一切众生亦不知彼获得菩提，<a id="a-Bj"></a>无得乃得故无得相。</p>
  <p id="aBk">“大德，<a id="a-Bl"></a>夫正法者无有光明，<a id="a-Bm"></a>无光明者即无处所，<a id="a-Bn"></a>无处所者即是无身，<a id="a-Bo"></a>无身者即是无畏，<a id="a-Bp"></a>无畏者即是不出，<a id="a-Bq"></a>不出者即是不生，<a id="a-Br"></a>不生者即是不灭，<a id="a-Bs"></a>不灭者即是不著，<a id="a-Bt"></a>不著者即是不动，<a id="a-Bu"></a>不动者即是不变，<a id="a-Bv"></a>不变者即无駃无闇，<a id="a-Bw"></a>无駃无闇即无觉观，<a id="a-Bx"></a>无觉观者即是无世，<a id="a-By"></a>无世者即是无器，<a id="a-Bz"></a>无器者即是无贪，<a id="a-C0"></a>无贪者即是性净，<a id="a-C1"></a>性净者不合烦恼，<a id="a-C2"></a>不合烦恼者即不颠倒，<a id="a-C3"></a>不颠倒者即是平等，<a id="a-C4"></a>平等者即是真实，<a id="a-C5"></a>真实者不生不灭，<a id="a-C6"></a>不生不灭者名从因缘，<a id="a-C7"></a>从因缘者即不去来，<a id="a-C8"></a>不去来者即无境界，<a id="a-C9"></a>无境界者即是无句，<a id="a-CA"></a>无句者即是不狂，<a id="a-CB"></a>不狂者即是无闻，<a id="a-CC"></a>无闻者即是无作，<a id="a-CD"></a>无作者即是无住，<a id="a-CE"></a>无住者即是无字，<a id="a-CF"></a>无字者即是无相，<a id="a-CG"></a>无相者即是过于心意识句，<a id="a-CH"></a>过心意识即是寂静，<a id="a-CI"></a>寂静者即是无热，<a id="a-CJ"></a>无热者即是无瞋，<a id="a-CK"></a>无瞋者即毕竟，<a id="a-CL"></a>毕竟者即是无有，<a id="a-CM"></a>无有者即是涅槃，<a id="a-CN"></a>是名为法。<a id="a-CO"></a>大德，<a id="a-CP"></a>即是正法，<a id="a-CQ"></a>即是说法，<a id="a-CR"></a>即是闻法，<a id="a-CS"></a>即是正见。</p>
  <p id="aCT">“大德，<a id="a-CU"></a>夫正见者不见于身，<a id="a-CV"></a>身行、<a id="a-CW"></a>病行，<a id="a-CX"></a>不见于见，<a id="a-CY"></a>不生贪著，<a id="a-CZ"></a>不觉不观，<a id="a-Ca"></a>是名佛法圣见、<a id="a-Cb"></a>正见。<a id="a-Cc"></a>复次，<a id="a-Cd"></a>大德，<a id="a-Ce"></a>观无明爱与解脱等无有差别，<a id="a-Cf"></a>是名正见。<a id="a-Cg"></a>如是见已不著不取，<a id="a-Ch"></a>是名圣见。<a id="a-Ci"></a>复次，<a id="a-Cj"></a>大德，<a id="a-Ck"></a>观贪恚痴、<a id="a-Cl"></a>空无相愿平等无二，<a id="a-Cm"></a>不见于相、<a id="a-Cn"></a>见无相相，<a id="a-Co"></a>是名圣见。<a id="a-Cp"></a>不观一二，<a id="a-Cq"></a>等一切法，<a id="a-Cr"></a>名圣正见。<a id="a-Cs"></a>复次，<a id="a-Ct"></a>大德，<a id="a-Cu"></a>若能观我及众生等，<a id="a-Cv"></a>众生等故如来平等，<a id="a-Cw"></a>如来等故佛法平等，<a id="a-Cx"></a>佛法等故圣众平等，<a id="a-Cy"></a>圣众等故大慈平等，<a id="a-Cz"></a>慈平等故虚空平等，<a id="a-D0"></a>以不住住，<a id="a-D1"></a>如是平等名圣正见。<a id="a-D2"></a>大德，<a id="a-D3"></a>如一切法，<a id="a-D4"></a>声亦如是，<a id="a-D5"></a>如声即是圣见，<a id="a-D6"></a>即是正见。<a id="a-D7"></a>大德，<a id="a-D8"></a>圣正见者亦无生出，<a id="a-D9"></a>若无生出，<a id="a-DA"></a>从谁听法？<a id="a-DB"></a>”</p>
  <p id="aDC">舍利弗言：<a id="a-DD"></a>“如我解仁所说义者，<a id="a-DE"></a>一切诸法无所语言。<a id="a-DF"></a>”</p>
  <p id="aDG">“大德，<a id="a-DH"></a>如是，<a id="a-DI"></a>如是，<a id="a-DJ"></a>一切诸法实无言语。<a id="a-DK"></a>善男子，<a id="a-DL"></a>若言如来成就功德，<a id="a-DM"></a>如是言中得何等罪？<a id="a-DN"></a>大德，<a id="a-DO"></a>若如是说，<a id="a-DP"></a>当知是人有大过咎。<a id="a-DQ"></a>何以故？<a id="a-DR"></a>如来功德不决定故。<a id="a-DS"></a>所以者何？<a id="a-DT"></a>无福无罪故名如来。<a id="a-DU"></a>若观如来有功德者，<a id="a-DV"></a>是名为欲。<a id="a-DW"></a>夫有欲者即是大欲，<a id="a-DX"></a>有欲、<a id="a-DY"></a>大欲即是过咎。<a id="a-DZ"></a>”</p>
  <p id="aDa">“善男子，<a id="a-Db"></a>云何得名无过咎耶？<a id="a-Dc"></a>”</p>
  <p id="aDd">“大德，<a id="a-De"></a>如第五大，<a id="a-Df"></a>如第七情，<a id="a-Dg"></a>如十九界，<a id="a-Dh"></a>无出无入，<a id="a-Di"></a>无生无灭，<a id="a-Dj"></a>无有造作，<a id="a-Dk"></a>无心意识，<a id="a-Dl"></a>乃名无过。<a id="a-Dm"></a>若有知见，<a id="a-Dn"></a>远离证修，<a id="a-Do"></a>是名罪过。<a id="a-Dp"></a>若有诸界，<a id="a-Dq"></a>是名罪过。<a id="a-Dr"></a>若无诸界，<a id="a-Ds"></a>是名无过。<a id="a-Dt"></a>”</p>
  <p id="aDu">尔时，<a id="a-Dv"></a>佛赞无言菩萨言：<a id="a-Dw"></a>“善哉！<a id="a-Dx"></a>善哉！<a id="a-Dy"></a>善男子，<a id="a-Dz"></a>如汝所说，<a id="a-E0"></a>即是善说。<a id="a-E1"></a>”</p>
  <p id="aE2">说是法时，<a id="a-E3"></a>万二千菩萨得无生法忍。</p>
  <p id="aE4">无言菩萨复白佛言：<a id="a-E5"></a>“世尊，<a id="a-E6"></a>如佛所说，<a id="a-E7"></a>菩萨摩诃萨有四种力，<a id="a-E8"></a>所谓信力、<a id="a-E9"></a>进力、<a id="a-EA"></a>念力、<a id="a-EB"></a>慧力。<a id="a-EC"></a>唯愿如来广分别说，<a id="a-ED"></a>云何名为菩萨四力？<a id="a-EE"></a>”</p>
  <p id="aEF">佛言：<a id="a-EG"></a>“善男子，<a id="a-EH"></a>至心谛听！<a id="a-EI"></a>吾亦当说。<a id="a-EJ"></a>若有菩萨于佛正法深信顺解，<a id="a-EK"></a>不作疑心，<a id="a-EL"></a>是名信力。<a id="a-EM"></a>若勤精进求于佛法，<a id="a-EN"></a>不休不息，<a id="a-EO"></a>不生疑悔，<a id="a-EP"></a>是名进力。<a id="a-EQ"></a>若有菩萨求于善法，<a id="a-ER"></a>得已不失念菩提心，<a id="a-ES"></a>所作善根愿向菩提，<a id="a-ET"></a>是名念力。<a id="a-EU"></a>若有菩萨内自思惟，<a id="a-EV"></a>不随他语，<a id="a-EW"></a>了知法性，<a id="a-EX"></a>是名慧力。</p>
  <p id="aEY">“复次，<a id="a-EZ"></a>善男子，<a id="a-Ea"></a>若有信心亲近圣人，<a id="a-Eb"></a>是名信力。<a id="a-Ec"></a>若能供养如是圣人，<a id="a-Ed"></a>是名进力。<a id="a-Ee"></a>至心听受圣人之言，<a id="a-Ef"></a>是名念力。<a id="a-Eg"></a>闻圣法已如法而住，<a id="a-Eh"></a>是名慧力。</p>
  <p id="aEi">“复次，<a id="a-Ej"></a>善男子，<a id="a-Ek"></a>信业果者，<a id="a-El"></a>是名信力。<a id="a-Em"></a>既生信已不作诸恶，<a id="a-En"></a>是名进力。<a id="a-Eo"></a>过去善业现世犹增，<a id="a-Ep"></a>是名念力。<a id="a-Eq"></a>若知诸法有因有果，<a id="a-Er"></a>是名慧力。</p>
  <p id="aEs">“复次，<a id="a-Et"></a>善男子，<a id="a-Eu"></a>若信心法不可说者有名信力。<a id="a-Ev"></a>若因此信能调伏心，<a id="a-Ew"></a>是名进力。<a id="a-Ex"></a>若能至心，<a id="a-Ey"></a>是名念力。<a id="a-Ez"></a>观法如幻，<a id="a-F0"></a>是名慧力。</p>
  <p id="aF1">“复次，<a id="a-F2"></a>善男子，<a id="a-F3"></a>若见法空，<a id="a-F4"></a>是名信力。<a id="a-F5"></a>若断邪见，<a id="a-F6"></a>是名进力。<a id="a-F7"></a>若见内外悉皆空寂不生怖畏，<a id="a-F8"></a>是名念力。<a id="a-F9"></a>若能观见第一义空，<a id="a-FA"></a>是名慧力。</p>
  <p id="aFB">“复次，<a id="a-FC"></a>善男子，<a id="a-FD"></a>若能观见无相无愿，<a id="a-FE"></a>是名信力。<a id="a-FF"></a>为他演说无相无愿，<a id="a-FG"></a>是名进力。<a id="a-FH"></a>至心观察无相无愿，<a id="a-FI"></a>是名念力。<a id="a-FJ"></a>了知是法不可宣说，<a id="a-FK"></a>是名慧力。</p>
  <p id="aFL">“复次，<a id="a-FM"></a>善男子，<a id="a-FN"></a>能一切施不求果报，<a id="a-FO"></a>是名信力。<a id="a-FP"></a>施已不悔亦不休息常行不绝，<a id="a-FQ"></a>是名进力。<a id="a-FR"></a>施时至心念于菩提发愿回向，<a id="a-FS"></a>是名念力。<a id="a-FT"></a>不观财物、<a id="a-FU"></a>受者、<a id="a-FV"></a>施者及以果报，<a id="a-FW"></a>是名慧力。</p>
  <p id="aFX">“复次，<a id="a-FY"></a>善男子，<a id="a-FZ"></a>若有受持清净禁戒不求果报，<a id="a-Fa"></a>是名信力。<a id="a-Fb"></a>不生烦恼毁坏禁戒，<a id="a-Fc"></a>是名进力。<a id="a-Fd"></a>如是净戒至心护持愿向菩提，<a id="a-Fe"></a>是名念力。<a id="a-Ff"></a>观身口意如水中月、<a id="a-Fg"></a>响、<a id="a-Fh"></a>幻、<a id="a-Fi"></a>炎等，<a id="a-Fj"></a>是名慧力。</p>
  <p id="aFk">“复次，<a id="a-Fl"></a>善男子，<a id="a-Fm"></a>若有修行忍辱之法不求其果，<a id="a-Fn"></a>是名信力。<a id="a-Fo"></a>若有打骂能忍受之，<a id="a-Fp"></a>是名进力。<a id="a-Fq"></a>为忍辱故修集慈悲及不放逸愿向菩提，<a id="a-Fr"></a>是名念力。<a id="a-Fs"></a>观身口意都无所忍，<a id="a-Ft"></a>是名慧力。</p>
  <p id="aFu">“复次，<a id="a-Fv"></a>善男子，<a id="a-Fw"></a>若有了知勤精进故，<a id="a-Fx"></a>得阿耨多罗三藐三菩提，<a id="a-Fy"></a>非懈怠得，<a id="a-Fz"></a>是名信力。<a id="a-G0"></a>若能调伏一切众生，<a id="a-G1"></a>护持听受供养正法，<a id="a-G2"></a>能为众生趋走给使能净佛土，<a id="a-G3"></a>是名进力。<a id="a-G4"></a>能令众生远离懈怠，<a id="a-G5"></a>勤修精进愿向菩提，<a id="a-G6"></a>是名念力。<a id="a-G7"></a>若修精进不增不减，<a id="a-G8"></a>是名慧力。</p>
  <p id="aG9">“复次，<a id="a-GA"></a>善男子，<a id="a-GB"></a>若乐寂静离说世事，<a id="a-GC"></a>是名信力。<a id="a-GD"></a>若住空寂获得四禅及八解脱，<a id="a-GE"></a>是名进力。<a id="a-GF"></a>若于诸禅无有退失，<a id="a-GG"></a>是名念力。<a id="a-GH"></a>若观诸禅无常、<a id="a-GI"></a>苦、<a id="a-GJ"></a>无我，<a id="a-GK"></a>是名慧力。</p>
  <p id="aGL">“复次，<a id="a-GM"></a>善男子，<a id="a-GN"></a>若闻一切诸波罗蜜、<a id="a-GO"></a>三十七助菩提之法信不生疑，<a id="a-GP"></a>是名信力。<a id="a-GQ"></a>闻已转为众生演说，<a id="a-GR"></a>是名进力。<a id="a-GS"></a>心善思惟，<a id="a-GT"></a>是名念力。<a id="a-GU"></a>如法而住，<a id="a-GV"></a>是名慧力。</p>
  <p id="aGW">“复次，<a id="a-GX"></a>善男子，<a id="a-GY"></a>为诸众生修集慈心，<a id="a-GZ"></a>是名信力。<a id="a-Ga"></a>怜愍众生令其离苦，<a id="a-Gb"></a>是名进力。<a id="a-Gc"></a>观察法已心得大喜，<a id="a-Gd"></a>是名念力。<a id="a-Ge"></a>于怨亲中其心平等修集大舍，<a id="a-Gf"></a>是名慧力。</p>
  <p id="aGg">“复次，<a id="a-Gh"></a>善男子，<a id="a-Gi"></a>观察是身无量众恶之所成就，<a id="a-Gj"></a>诳惑凡夫犹如幻相，<a id="a-Gk"></a>是名信力。<a id="a-Gl"></a>受死苦时，<a id="a-Gm"></a>专心系念佛法僧宝不惜身命，<a id="a-Gn"></a>是名进力。<a id="a-Go"></a>亦不生于诸恶之心、<a id="a-Gp"></a>声闻心、<a id="a-Gq"></a>辟支佛心、<a id="a-Gr"></a>贪心、<a id="a-Gs"></a>瞋心、<a id="a-Gt"></a>痴心、<a id="a-Gu"></a>妒心、<a id="a-Gv"></a>悭心、<a id="a-Gw"></a>毁戒心，<a id="a-Gx"></a>是名念力。<a id="a-Gy"></a>若观法界分别法界观无碍智，<a id="a-Gz"></a>亦知过去、<a id="a-H0"></a>未来、<a id="a-H1"></a>现在，<a id="a-H2"></a>是名慧力。</p>
  <p id="aH3">“复次，<a id="a-H4"></a>善男子，<a id="a-H5"></a>喜者名信，<a id="a-H6"></a>不退转者名为精进，<a id="a-H7"></a>不狂乱者名为念力，<a id="a-H8"></a>了了知者名为慧力。</p>
  <p id="aH9">“复次，<a id="a-HA"></a>善男子，<a id="a-HB"></a>以信力故能有所作，<a id="a-HC"></a>以进力故事得毕竟，<a id="a-HD"></a>以念力故无所漏失，<a id="a-HE"></a>以慧力故能如法说。</p>
  <p id="aHF">“复次，<a id="a-HG"></a>善男子，<a id="a-HH"></a>观疑网故，<a id="a-HI"></a>名为信力。<a id="a-HJ"></a>远离疑故，<a id="a-HK"></a>是名进力。<a id="a-HL"></a>更不生疑，<a id="a-HM"></a>是名念力。<a id="a-HN"></a>说能坏疑，<a id="a-HO"></a>是名慧力。</p>
  <p id="aHP">“复次，<a id="a-HQ"></a>善男子，<a id="a-HR"></a>信佛法者，<a id="a-HS"></a>是名信力。<a id="a-HT"></a>为菩提故而修行之，<a id="a-HU"></a>是名进力。<a id="a-HV"></a>得顺忍故，<a id="a-HW"></a>是名念力。<a id="a-HX"></a>得无生忍，<a id="a-HY"></a>是名慧力。</p>
  <p id="aHZ">“善男子，<a id="a-Ha"></a>信根、<a id="a-Hb"></a>信力无有差别，<a id="a-Hc"></a>进根、<a id="a-Hd"></a>进力，<a id="a-He"></a>念根、<a id="a-Hf"></a>念力，<a id="a-Hg"></a>慧根、<a id="a-Hh"></a>慧力，<a id="a-Hi"></a>亦复如是。<a id="a-Hj"></a>”</p>
  <p id="aHk">说是法时，<a id="a-Hl"></a>百千菩萨得无生忍地，<a id="a-Hm"></a>四万二千众生发阿耨多罗三藐三菩提心。</p>
  <p id="aHn">是时，<a id="a-Ho"></a>会中有一菩萨，<a id="a-Hp"></a>名曰莲华，<a id="a-Hq"></a>语无言菩萨言：<a id="a-Hr"></a>“善男子，<a id="a-Hs"></a>汝向问佛，<a id="a-Ht"></a>佛即为汝分别解说，<a id="a-Hu"></a>汝心喜耶？<a id="a-Hv"></a>”</p>
  <p id="aHw">无言菩萨言：<a id="a-Hx"></a>“善男子，<a id="a-Hy"></a>我亦不问不听一法，<a id="a-Hz"></a>云何生喜？<a id="a-I0"></a>”</p>
  <p id="aI1">莲华菩萨言：<a id="a-I2"></a>“善男子，<a id="a-I3"></a>汝于佛所不听法耶？<a id="a-I4"></a>”</p>
  <p id="aI5">无言菩萨言：<a id="a-I6"></a>“诸佛如来都无所说，<a id="a-I7"></a>我云何听？<a id="a-I8"></a>何以故？<a id="a-I9"></a>我非法器故。<a id="a-IA"></a>”</p>
  <p id="aIB">莲华菩萨言：<a id="a-IC"></a>“汝今若非是法器者，<a id="a-ID"></a>是何等器？<a id="a-IE"></a>”</p>
  <p id="aIF">无言菩萨言：<a id="a-IG"></a>“善男子，<a id="a-IH"></a>我身今者尚非法器，<a id="a-II"></a>况复余器？<a id="a-IJ"></a>”</p>
  <p id="aIK">莲华菩萨言：<a id="a-IL"></a>“汝若非是真法器者，<a id="a-IM"></a>云何当得阿耨多罗三藐三菩提？<a id="a-IN"></a>”</p>
  <p id="aIO">无言菩萨言：<a id="a-IP"></a>“善男子，<a id="a-IQ"></a>阿耨多罗三藐三菩提亦非是器。<a id="a-IR"></a>善男子，<a id="a-IS"></a>若离佛法有菩提者，<a id="a-IT"></a>当知有器。<a id="a-IU"></a>一切佛法即是菩提，<a id="a-IV"></a>菩提即是佛法。<a id="a-IW"></a>善男子，<a id="a-IX"></a>是故我若远离烦恼，<a id="a-IY"></a>不见佛法，<a id="a-IZ"></a>不见菩提，<a id="a-Ia"></a>烦恼、<a id="a-Ib"></a>菩提及以佛法无有差别。<a id="a-Ic"></a>若烦恼中见菩提者即是如见，<a id="a-Id"></a>若离烦恼见菩提者是名倒见。<a id="a-Ie"></a>”</p>
  <p id="aIf">莲华菩萨言：<a id="a-Ig"></a>“善男子，<a id="a-Ih"></a>云何名倒见？<a id="a-Ii"></a>”</p>
  <p id="aIj">“见我、<a id="a-Ik"></a>寿命、<a id="a-Il"></a>士夫、<a id="a-Im"></a>摩纳，<a id="a-In"></a>离是之外别有贪欲、<a id="a-Io"></a>瞋恚、<a id="a-Ip"></a>愚痴，<a id="a-Iq"></a>是名倒见。<a id="a-Ir"></a>一切法性及菩提性无有差别，<a id="a-Is"></a>无作无受，<a id="a-It"></a>我性、<a id="a-Iu"></a>众生、<a id="a-Iv"></a>寿命、<a id="a-Iw"></a>士夫、<a id="a-Ix"></a>摩纳，<a id="a-Iy"></a>即是贪欲、<a id="a-Iz"></a>瞋恚、<a id="a-J0"></a>愚痴，<a id="a-J1"></a>如是等法即是菩提，<a id="a-J2"></a>是名如见。<a id="a-J3"></a>即四大中及四大造求于菩提，<a id="a-J4"></a>不余处求。<a id="a-J5"></a>云何名求？<a id="a-J6"></a>求时不见一切诸物，<a id="a-J7"></a>不见者即是无处，<a id="a-J8"></a>无处者即是无住，<a id="a-J9"></a>无住者即是一切诸法之性，<a id="a-JA"></a>一切诸法若无性者即是实相，<a id="a-JB"></a>实相者非常非断名毕竟节。<a id="a-JC"></a>若有能见如是等节，<a id="a-JD"></a>当知是人不流不散，<a id="a-JE"></a>不流不散即无生灭，<a id="a-JF"></a>即是涅槃，<a id="a-JG"></a>即是实知一切诸法。<a id="a-JH"></a>若如是等得涅槃者，<a id="a-JI"></a>即是圣句入于涅槃。<a id="a-JJ"></a>是故如来于经中说：<a id="a-JK"></a>自不调伏能调伏他，<a id="a-JL"></a>自不解脱能解脱他，<a id="a-JM"></a>自不寂静能寂静他，<a id="a-JN"></a>自不涅槃令他涅槃，<a id="a-JO"></a>无有是处。<a id="a-JP"></a>若自调伏令他调伏，<a id="a-JQ"></a>若自解脱令他解脱，<a id="a-JR"></a>若自寂静令他寂静，<a id="a-JS"></a>若自涅槃令他涅槃，<a id="a-JT"></a>斯有是处。<a id="a-JU"></a>善男子，<a id="a-JV"></a>菩萨摩诃萨修菩提道，<a id="a-JW"></a>解了一切众生所行，<a id="a-JX"></a>于诸法相及以法界不生分别。<a id="a-JY"></a>修行一切善法之时，<a id="a-JZ"></a>亦不见有诸魔徒众。<a id="a-Ja"></a>虽求佛法不见求者，<a id="a-Jb"></a>虽调众生不见我人，<a id="a-Jc"></a>虽行诸法烦恼不污，<a id="a-Jd"></a>虽顺世法世法不染，<a id="a-Je"></a>负五阴担亦无住处，<a id="a-Jf"></a>远离诸界不动法界，<a id="a-Jg"></a>修解脱法门不退善法，<a id="a-Jh"></a>明见三界不杂烦恼，<a id="a-Ji"></a>行檀波罗蜜不生憍慢，<a id="a-Jj"></a>乃至般若波罗蜜亦复如是。<a id="a-Jk"></a>随一切行实不行于一切诸行，<a id="a-Jl"></a>若能修行如是等行，<a id="a-Jm"></a>当知即是行菩提道。<a id="a-Jn"></a>于菩提道及菩提行不生分别，<a id="a-Jo"></a>若行如是菩提道行，<a id="a-Jp"></a>于诸法中不见有我，<a id="a-Jq"></a>无贪无瞋，<a id="a-Jr"></a>无亲无怨，<a id="a-Js"></a>无有障碍。<a id="a-Jt"></a>若无障碍即无为行，<a id="a-Ju"></a>若无为行即是真实大菩萨也。<a id="a-Jv"></a>”</p>
  <p id="aJw">莲华菩萨言：<a id="a-Jx"></a>“善男子，<a id="a-Jy"></a>何因缘故名为菩萨？<a id="a-Jz"></a>”</p>
  <p id="aK0">“善男子，<a id="a-K1"></a>能觉众生所不觉者故名菩萨，<a id="a-K2"></a>能寤无明睡眠众生故名菩萨，<a id="a-K3"></a>演说随顺菩提之法故名菩萨，<a id="a-K4"></a>能令众生深乐寂静是名菩萨。<a id="a-K5"></a>增长佛语，<a id="a-K6"></a>竖正法幢，<a id="a-K7"></a>护念圣众，<a id="a-K8"></a>于菩提心无有动转，<a id="a-K9"></a>不住声闻、<a id="a-KA"></a>辟支佛心，<a id="a-KB"></a>终不舍离至诚之心，<a id="a-KC"></a>发愿毕竟能度未度、<a id="a-KD"></a>能解未解，<a id="a-KE"></a>为无依者而作归依，<a id="a-KF"></a>能灭未灭，<a id="a-KG"></a>能调烦恼，<a id="a-KH"></a>不脱烦恼观生死过亦求诸有。<a id="a-KI"></a>修空三昧不舍众生，<a id="a-KJ"></a>修集无想不舍菩提想，<a id="a-KK"></a>修集无愿深乐诸有。<a id="a-KL"></a>虽乐佛法于贪无贪，<a id="a-KM"></a>知有为法多诸罪咎而其内心不舍有为。<a id="a-KN"></a>虽离诸闇不得大明，<a id="a-KO"></a>得大智慧以为器钾。<a id="a-KP"></a>深乐惠施严施璎珞，<a id="a-KQ"></a>净佛世界具足净戒，<a id="a-KR"></a>具足誓愿具足忍辱，<a id="a-KS"></a>能调一切不忍众生，<a id="a-KT"></a>勤修精进求无坏身，<a id="a-KU"></a>能坏欲界乐受下身，<a id="a-KV"></a>虽受诸有其心不悔，<a id="a-KW"></a>善知方便常自调伏求于菩提。<a id="a-KX"></a>为诸众生修习慈心，<a id="a-KY"></a>为坏众苦修集悲心，<a id="a-KZ"></a>为调不调修习喜心，<a id="a-Ka"></a>非毕竟舍修集舍心。<a id="a-Kb"></a>通达了了解甚深义，<a id="a-Kc"></a>非诸声闻、<a id="a-Kd"></a>缘觉境界，<a id="a-Ke"></a>依于义法、<a id="a-Kf"></a>了义经智不依世法，<a id="a-Kg"></a>亦为众生而作依止。<a id="a-Kh"></a>为诸众生庄严身口，<a id="a-Ki"></a>如说而作庄严于心。<a id="a-Kj"></a>为诸众生庄严神通，<a id="a-Kk"></a>利益众生犹如大地。<a id="a-Kl"></a>能净一切犹如大水，<a id="a-Km"></a>烧诸烦恼犹如炽火。<a id="a-Kn"></a>于法无碍犹如猛风，<a id="a-Ko"></a>于法平等犹如虚空。<a id="a-Kp"></a>得陀罗尼持一切门，<a id="a-Kq"></a>乐说无碍令众喜闻。<a id="a-Kr"></a>至心念佛为净心故，<a id="a-Ks"></a>能大法施叚食施故。<a id="a-Kt"></a>正命自活威仪清净，<a id="a-Ku"></a>修无诤三昧深乐寂静。<a id="a-Kv"></a>乐调众生离说世语，<a id="a-Kw"></a>见乐世者呵啧教诲。<a id="a-Kx"></a>具七种财其心柔软，<a id="a-Ky"></a>乐行惠施坚固不退。<a id="a-Kz"></a>眷属不坏亲近善友，<a id="a-L0"></a>知恩报恩观过去业。<a id="a-L1"></a>随众生意能坏疑心，<a id="a-L2"></a>观察生死多诸过咎。<a id="a-L3"></a>所作至心解一切语，<a id="a-L4"></a>修集大乘不疑三乘。<a id="a-L5"></a>众生乐见随问而答，<a id="a-L6"></a>得无碍智诸佛所念，<a id="a-L7"></a>时节语、<a id="a-L8"></a>不多语。<a id="a-L9"></a>光明清凉犹如秋月，<a id="a-LA"></a>善法具足犹如满月，<a id="a-LB"></a>众生乐见犹如明月，<a id="a-LC"></a>增长善法犹如初月，<a id="a-LD"></a>一味甘甜如月一味，<a id="a-LE"></a>观一切法如水中月，<a id="a-LF"></a>清净无垢如月无翳。<a id="a-LG"></a>易共语言诸根具足，<a id="a-LH"></a>于一切法犹如桥梁，<a id="a-LI"></a>能度众生于四駃水。<a id="a-LJ"></a>为诸众生营作佛事，<a id="a-LK"></a>其心初不动菩萨界，<a id="a-LL"></a>以如是义故名菩萨。<a id="a-LM"></a>”</p>
  <p id="aLN">尔时，<a id="a-LO"></a>莲华菩萨白佛言：<a id="a-LP"></a>“世尊，<a id="a-LQ"></a>无言菩萨作如是说，<a id="a-LR"></a>当知不久得阿耨多罗三藐三菩提，<a id="a-LS"></a>转于无上法宝之轮。<a id="a-LT"></a>若有能信受持如是无言菩萨所说法者，<a id="a-LU"></a>亦复当得如是功德。<a id="a-LV"></a>”</p>
  <p id="aLW">佛言：<a id="a-LX"></a>“善哉！<a id="a-LY"></a>善哉！<a id="a-LZ"></a>善男子，<a id="a-La"></a>如汝所说，<a id="a-Lb"></a>无言菩萨得慧灯三昧，<a id="a-Lc"></a>是故若欲于无量劫说一句义不可穷尽。<a id="a-Ld"></a>”</p>
  <p id="aLe">莲华菩萨言：<a id="a-Lf"></a>“世尊，<a id="a-Lg"></a>唯愿如来垂矜哀愍，<a id="a-Lh"></a>增长众生诸善法故，<a id="a-Li"></a>庄严无上大集经故，<a id="a-Lj"></a>少为大众开示如是慧灯三昧。<a id="a-Lk"></a>若有智慧菩萨，<a id="a-Ll"></a>闻已亦当获得如是三昧，<a id="a-Lm"></a>得已亦当疾得阿耨多罗三藐三菩提。<a id="a-Ln"></a>”</p>
  <p id="aLo">佛言：<a id="a-Lp"></a>“善男子，<a id="a-Lq"></a>至心谛听！<a id="a-Lr"></a>吾当为汝少分别说。<a id="a-Ls"></a>言慧灯者即是智灯，<a id="a-Lt"></a>智灯者即是破闇，<a id="a-Lu"></a>无闇者即是破疑，<a id="a-Lv"></a>破疑者即是慧灯，<a id="a-Lw"></a>慧灯者即是诸法无二相也。<a id="a-Lx"></a>善男子，<a id="a-Ly"></a>了了智、<a id="a-Lz"></a>不疑智、<a id="a-M0"></a>不失智、<a id="a-M1"></a>不挽智、<a id="a-M2"></a>不随智、<a id="a-M3"></a>无闇智、<a id="a-M4"></a>圣智、<a id="a-M5"></a>猛利智、<a id="a-M6"></a>捷疾智、<a id="a-M7"></a>分别智、<a id="a-M8"></a>广大智、<a id="a-M9"></a>纯一智、<a id="a-MA"></a>种种智、<a id="a-MB"></a>过去智、<a id="a-MC"></a>未来智、<a id="a-MD"></a>现在智、<a id="a-ME"></a>三世平等智、<a id="a-MF"></a>三界智、<a id="a-MG"></a>三解脱门智、<a id="a-MH"></a>三慧智、<a id="a-MI"></a>三宝智、<a id="a-MJ"></a>三乘智、<a id="a-MK"></a>三眼智、<a id="a-ML"></a>三垢智、<a id="a-MM"></a>三滓智、<a id="a-MN"></a>三聚智、<a id="a-MO"></a>心意识智、<a id="a-MP"></a>阴入界智、<a id="a-MQ"></a>因缘和合智、<a id="a-MR"></a>见毕竟智、<a id="a-MS"></a>如法界智、<a id="a-MT"></a>自相智、<a id="a-MU"></a>第一义智、<a id="a-MV"></a>方便智、<a id="a-MW"></a>一切声语智、<a id="a-MX"></a>一切字智、<a id="a-MY"></a>无碍智、<a id="a-MZ"></a>不坏智、<a id="a-Ma"></a>能说法智、<a id="a-Mb"></a>知下中上根智、<a id="a-Mc"></a>无作无受智、<a id="a-Md"></a>一切咒智、<a id="a-Me"></a>一切医智、<a id="a-Mf"></a>一切世事智、<a id="a-Mg"></a>庄严陀罗尼智、<a id="a-Mh"></a>日月三昧智、<a id="a-Mi"></a>入三昧智、<a id="a-Mj"></a>圣智、<a id="a-Mk"></a>圣三昧智、<a id="a-Ml"></a>金刚三昧智、<a id="a-Mm"></a>无诤三昧智、<a id="a-Mn"></a>心等三昧智、<a id="a-Mo"></a>坏魔三昧智、<a id="a-Mp"></a>日光三昧智、<a id="a-Mq"></a>无想三昧智、<a id="a-Mr"></a>宝幢三昧智、<a id="a-Ms"></a>一切法门三昧智、<a id="a-Mt"></a>一切法器三昧智、<a id="a-Mu"></a>无边光三昧智、<a id="a-Mv"></a>福德三昧智、<a id="a-Mw"></a>无住三昧智、<a id="a-Mx"></a>乐见三昧智、<a id="a-My"></a>善见三昧智、<a id="a-Mz"></a>无尽器三昧智、<a id="a-N0"></a>毕竟尽智、<a id="a-N1"></a>一切智、<a id="a-N2"></a>无动智、<a id="a-N3"></a>那罗延三昧智、<a id="a-N4"></a>一切见智，<a id="a-N5"></a>如是等六万三昧门智，<a id="a-N6"></a>我于往昔见燃灯佛，<a id="a-N7"></a>即得如是诸三昧门。<a id="a-N8"></a>如是诸三昧门，<a id="a-N9"></a>一切悉是慧灯三昧之所摄持。</p>
  <p id="aNA">“善男子，<a id="a-NB"></a>譬如日出能为四事：<a id="a-NC"></a>一者、<a id="a-ND"></a>有大光明，<a id="a-NE"></a>二者、<a id="a-NF"></a>除灭闇冥，<a id="a-NG"></a>三者、<a id="a-NH"></a>示种种色，<a id="a-NI"></a>四者、<a id="a-NJ"></a>令诸众生得造事业。<a id="a-NK"></a>菩萨摩诃萨住是三昧亦复如是，<a id="a-NL"></a>能为四事：<a id="a-NM"></a>一者、<a id="a-NN"></a>破坏一切烦恼闇冥，<a id="a-NO"></a>二者、<a id="a-NP"></a>出大慧光，<a id="a-NQ"></a>三者、<a id="a-NR"></a>示诸众生种种诸行，<a id="a-NS"></a>四者、<a id="a-NT"></a>开示众生道非道等。<a id="a-NU"></a>善男子，<a id="a-NV"></a>譬如净宝之珠置之高幢，<a id="a-NW"></a>其明遍照四由延所，<a id="a-NX"></a>施诸众生所须之物，<a id="a-NY"></a>而珠体相无有增减。<a id="a-NZ"></a>慧灯三昧亦复如是，<a id="a-Na"></a>住是三昧菩萨摩诃萨，<a id="a-Nb"></a>永断一切烦恼习气，<a id="a-Nc"></a>净戒、<a id="a-Nd"></a>净定、<a id="a-Ne"></a>净慧、<a id="a-Nf"></a>净身心、<a id="a-Ng"></a>净于方便、<a id="a-Nh"></a>净陀罗尼，<a id="a-Ni"></a>修集大悲放大光明，<a id="a-Nj"></a>遍照无量诸佛世界，<a id="a-Nk"></a>随众生意而作事业。<a id="a-Nl"></a>菩萨虽作如是诸事，<a id="a-Nm"></a>而其相性无有增减。</p>
  <p id="aNn">“善男子，<a id="a-No"></a>譬如虚空容受佛土无有障碍，<a id="a-Np"></a>亦不障碍一切雨渧、<a id="a-Nq"></a>风火水灾，<a id="a-Nr"></a>一切众生无量无边。<a id="a-Ns"></a>善男子，<a id="a-Nt"></a>慧灯三昧亦复如是，<a id="a-Nu"></a>住是三昧诸菩萨等，<a id="a-Nv"></a>为诸众生说一切法无有障碍，<a id="a-Nw"></a>方便教化一切众生：<a id="a-Nx"></a>为因力者演说方便，<a id="a-Ny"></a>令其解脱调伏成熟；<a id="a-Nz"></a>为邪定者方便演说，<a id="a-O0"></a>令坏邪定；<a id="a-O1"></a>无善子者令种善子；<a id="a-O2"></a>无法器者令作法器。<a id="a-O3"></a>为法器者分别演说阿耨多罗三藐三菩提，<a id="a-O4"></a>求声闻人方便说法，<a id="a-O5"></a>令其获得四沙门果；<a id="a-O6"></a>求缘觉人方便教诲，<a id="a-O7"></a>令其获得辟支佛道；<a id="a-O8"></a>复为方便说法渐进，<a id="a-O9"></a>令其悉发阿耨多罗三藐三菩提心住不退地，<a id="a-OA"></a>通达八万四千法聚。<a id="a-OB"></a>为坏众生疑网心故，<a id="a-OC"></a>种种开示分别解说，<a id="a-OD"></a>解说一事于无量劫不可穷尽。<a id="a-OE"></a>虽作如是无量之事，<a id="a-OF"></a>而是三昧亦无增减。</p>
  <p id="aOG">“善男子，<a id="a-OH"></a>譬如一灯力能显示种种诸色，<a id="a-OI"></a>慧灯三昧亦复如是，<a id="a-OJ"></a>于一心中能于无量诸佛世界示种种色，<a id="a-OK"></a>而是三昧无有倾动。<a id="a-OL"></a>是故四念处中法念为顶，<a id="a-OM"></a>四正勤中未生善法能生善法名之为顶，<a id="a-ON"></a>四如意中身心寂静名之为顶，<a id="a-OO"></a>五根、<a id="a-OP"></a>五力中慧根、<a id="a-OQ"></a>慧力名之为顶，<a id="a-OR"></a>七觉分中择法为顶，<a id="a-OS"></a>八正道中正见为顶，<a id="a-OT"></a>一切外道所有舍摩他、<a id="a-OU"></a>毗婆舍那名之为顶，<a id="a-OV"></a>四真谛中灭谛为顶，<a id="a-OW"></a>四依之中依义为顶，<a id="a-OX"></a>四无碍智义无碍智名之为顶，<a id="a-OY"></a>六神通中漏尽为顶，<a id="a-OZ"></a>四无量心悲心为顶，<a id="a-Oa"></a>修梵行中智慧为顶，<a id="a-Ob"></a>诸波罗蜜中般若为顶，<a id="a-Oc"></a>一切方便知众生心名之为顶，<a id="a-Od"></a>一切诸力处非处力名之为顶，<a id="a-Oe"></a>诸无畏中初名为顶，<a id="a-Of"></a>不共法中无碍为顶，<a id="a-Og"></a>三十二相无见顶相名之为顶，<a id="a-Oh"></a>八十种好不空说法名之为顶，<a id="a-Oi"></a>庄严口中解一切语名之为顶，<a id="a-Oj"></a>庄严心中破慢为顶，<a id="a-Ok"></a>一切法中智慧为顶，<a id="a-Ol"></a>是名慧灯三昧。<a id="a-Om"></a>”</p>
  <p id="aOn">说是经时，<a id="a-Oo"></a>莲华菩萨及万菩萨得是三昧，<a id="a-Op"></a>三千大千世界大地六种震动，<a id="a-Oq"></a>一切大众以妙华香、<a id="a-Or"></a>种种伎乐供养于佛尊重赞叹。</p>
  <p id="aOs">时会菩萨各作是言：<a id="a-Ot"></a>“世尊，<a id="a-Ou"></a>我等昔来未曾闻是三昧名字，<a id="a-Ov"></a>况得闻其广说分别？<a id="a-Ow"></a>我今皆得如是三昧，<a id="a-Ox"></a>是故报恩设此供养。<a id="a-Oy"></a>若有闻是三昧名字，<a id="a-Oz"></a>即能获得大利益事，<a id="a-P0"></a>不失无上菩提之心。<a id="a-P1"></a>”</p>
  <p id="aP2">佛言：<a id="a-P3"></a>“善哉！<a id="a-P4"></a>善哉！<a id="a-P5"></a>善男子，<a id="a-P6"></a>如汝所说。<a id="a-P7"></a>若有众生，<a id="a-P8"></a>已于无量无边佛所，<a id="a-P9"></a>植诸善本亲近善友，<a id="a-PA"></a>然后乃得闻是三昧。<a id="a-PB"></a>”</p>
  <p id="aPC">尔时，<a id="a-PD"></a>世尊说是法时，<a id="a-PE"></a>于其脐中出一菩萨，<a id="a-PF"></a>身真金色，<a id="a-PG"></a>三十二相、<a id="a-PH"></a>八十种好，<a id="a-PI"></a>放大光明，<a id="a-PJ"></a>除佛光明余无及者。<a id="a-PK"></a>是时，<a id="a-PL"></a>菩萨敬礼佛足，<a id="a-PM"></a>右绕七匝，<a id="a-PN"></a>长跪合掌而白佛言：<a id="a-PO"></a>“世尊，<a id="a-PP"></a>慧憍如来致意无量，<a id="a-PQ"></a>问讯世尊起居轻利，<a id="a-PR"></a>身无病患，<a id="a-PS"></a>大众安不？<a id="a-PT"></a>我今此界有六万亿诸菩萨等，<a id="a-PU"></a>欲往听受大集妙典，<a id="a-PV"></a>并欲觐见无言菩萨；<a id="a-PW"></a>及以十方诸来菩萨，<a id="a-PX"></a>并复欲闻慧灯三昧。<a id="a-PY"></a>善哉！<a id="a-PZ"></a>善哉！<a id="a-Pa"></a>释迦牟尼，<a id="a-Pb"></a>幸为开示，<a id="a-Pc"></a>令诸往者悉得慧灯三昧，<a id="a-Pd"></a>还来此土。<a id="a-Pe"></a>”</p>
  <p id="aPf">时，<a id="a-Pg"></a>舍利弗言：<a id="a-Ph"></a>“世尊，<a id="a-Pi"></a>慧憍如来住何方面？<a id="a-Pj"></a>去此远近？<a id="a-Pk"></a>世界何名？<a id="a-Pl"></a>而是菩萨复名何等？<a id="a-Pm"></a>是六万亿诸菩萨等住在何处？<a id="a-Pn"></a>”</p>
  <p id="aPo">“舍利弗，<a id="a-Pp"></a>其佛世界去此东方过一恒河沙等恒河沙世界，<a id="a-Pq"></a>世界名曰金刚坚根，<a id="a-Pr"></a>佛号慧憍。<a id="a-Ps"></a>舍利弗，<a id="a-Pt"></a>何因缘故，<a id="a-Pu"></a>世界名曰为金刚坚根？<a id="a-Pv"></a>舍利弗，<a id="a-Pw"></a>彼佛世界地悉金刚，<a id="a-Px"></a>其佛愿力故致如是。<a id="a-Py"></a>其佛身体、<a id="a-Pz"></a>众生菩萨身悉金刚，<a id="a-Q0"></a>是故世界得如是名。<a id="a-Q1"></a>此菩萨者，<a id="a-Q2"></a>名金刚脐，<a id="a-Q3"></a>是人能于一念之顷，<a id="a-Q4"></a>破坏一切金刚诸山，<a id="a-Q5"></a>直至无量诸佛世界，<a id="a-Q6"></a>示现诸佛脐中而出。<a id="a-Q7"></a>以佛神力及已愿力，<a id="a-Q8"></a>是故名为金刚脐也。<a id="a-Q9"></a>舍利弗，<a id="a-QA"></a>汝向所问如是菩萨住何处者？<a id="a-QB"></a>汝今当问彼金刚脐，<a id="a-QC"></a>自当答汝。<a id="a-QD"></a>”</p>
  <p id="aQE">尔时，<a id="a-QF"></a>舍利弗即问金刚脐言：<a id="a-QG"></a>“善男子，<a id="a-QH"></a>汝言六万亿菩萨者，<a id="a-QI"></a>住在何处？<a id="a-QJ"></a>”</p>
  <p id="aQK">金刚脐言：<a id="a-QL"></a>“如来说汝智慧第一，<a id="a-QM"></a>当以圣智观是菩萨所住之处。<a id="a-QN"></a>”</p>
  <p id="aQO">时，<a id="a-QP"></a>舍利弗即以圣智观之不见，<a id="a-QQ"></a>语金刚脐：<a id="a-QR"></a>“善男子，<a id="a-QS"></a>我尽圣智不见。<a id="a-QT"></a>”</p>
  <p id="aQU">“大德，<a id="a-QV"></a>汝之同学阿尼楼陀，<a id="a-QW"></a>天眼第一，<a id="a-QX"></a>当令观之住在何处。<a id="a-QY"></a>”</p>
  <p id="aQZ">尔时，<a id="a-Qa"></a>阿尼楼陀以天眼观三千大千世界亦不能见，<a id="a-Qb"></a>语舍利弗：<a id="a-Qc"></a>“我以天眼都不能见。<a id="a-Qd"></a>”</p>
  <p id="aQe">金刚脐菩萨言：<a id="a-Qf"></a>“大德，<a id="a-Qg"></a>汝之同学若不能见，<a id="a-Qh"></a>不名天眼，<a id="a-Qi"></a>应名肉眼。<a id="a-Qj"></a>”</p>
  <p id="aQk">舍利弗言：<a id="a-Ql"></a>“善男子，<a id="a-Qm"></a>汝之天眼，<a id="a-Qn"></a>其义云何？<a id="a-Qo"></a>”</p>
  <p id="aQp">“大德，<a id="a-Qq"></a>我之天眼，<a id="a-Qr"></a>汝诸声闻所不见色我能见之。<a id="a-Qs"></a>”</p>
  <p id="aQt">舍利弗言：<a id="a-Qu"></a>“善男子，<a id="a-Qv"></a>何等色法我不能见而汝得见？<a id="a-Qw"></a>”</p>
  <p id="aQx">“大德，<a id="a-Qy"></a>汝今得见金刚坚根世界，<a id="a-Qz"></a>慧憍如来及菩萨不？<a id="a-R0"></a>”</p>
  <p id="aR1">“不也，<a id="a-R2"></a>善男子，<a id="a-R3"></a>我唯闻名，<a id="a-R4"></a>不能得见。<a id="a-R5"></a>”</p>
  <p id="aR6">“大德，<a id="a-R7"></a>如是佛土、<a id="a-R8"></a>如来、<a id="a-R9"></a>菩萨及诸众生，<a id="a-RA"></a>我之天眼悉能得见，<a id="a-RB"></a>是名菩萨清净天眼。<a id="a-RC"></a>如是天眼，<a id="a-RD"></a>一切声闻、<a id="a-RE"></a>辟支佛等之所无有。<a id="a-RF"></a>”</p>
  <p id="aRG">说是法时，<a id="a-RH"></a>求声闻者六万众生舍离本志，<a id="a-RI"></a>发阿耨多罗三藐三菩提心，<a id="a-RJ"></a>各作是言：<a id="a-RK"></a>“愿我获得无碍佛眼，<a id="a-RL"></a>不用声闻、<a id="a-RM"></a>辟支佛等障碍之眼。<a id="a-RN"></a>”</p>
  <p id="aRO">尔时，<a id="a-RP"></a>金刚脐菩萨即入三昧，<a id="a-RQ"></a>以佛神通及己力故，<a id="a-RR"></a>令一切众悉见六万亿诸菩萨等，<a id="a-RS"></a>在佛身内坐莲华台，<a id="a-RT"></a>至心专念听佛所说，<a id="a-RU"></a>然不逼触如来之身，<a id="a-RV"></a>而如来身无增无减、<a id="a-RW"></a>无有障碍。</p>
  <p id="aRX">时，<a id="a-RY"></a>诸大众见是事已，<a id="a-RZ"></a>供养礼敬，<a id="a-Ra"></a>欢喜赞叹如来之事不可思议，<a id="a-Rb"></a>复作是言：<a id="a-Rc"></a>“如来之身智慧三昧，<a id="a-Rd"></a>一切悉皆不可思议。<a id="a-Re"></a>何以故？<a id="a-Rf"></a>是六万亿诸菩萨等，<a id="a-Rg"></a>悉住身内无障碍故。<a id="a-Rh"></a>”</p>
  <p id="aRi">金刚脐菩萨观诸大众，<a id="a-Rj"></a>作如是言：<a id="a-Rk"></a>“诸大众，<a id="a-Rl"></a>汝等不知如来之身如虚空也，<a id="a-Rm"></a>是无边身、<a id="a-Rn"></a>无障碍身、<a id="a-Ro"></a>广身、<a id="a-Rp"></a>法身、<a id="a-Rq"></a>无相貌身、<a id="a-Rr"></a>无量身耶？<a id="a-Rs"></a>诸善男子，<a id="a-Rt"></a>如来若欲内一切物，<a id="a-Ru"></a>所谓国土城邑、<a id="a-Rv"></a>村屯聚落、<a id="a-Rw"></a>山河树木置身中者亦无障碍，<a id="a-Rx"></a>是故如来不可思议。<a id="a-Ry"></a>善男子，<a id="a-Rz"></a>十方世界无量净土无量菩萨来诣如来，<a id="a-S0"></a>听大集经成就妙色，<a id="a-S1"></a>具二十八大人之相，<a id="a-S2"></a>如来亦内置其身内。<a id="a-S3"></a>何以故？<a id="a-S4"></a>此土众生梵释诸王，<a id="a-S5"></a>若其见者生愧耻故，<a id="a-S6"></a>是故不令得见一人。<a id="a-S7"></a>”</p>
  <p id="aS8">尔时，<a id="a-S9"></a>世尊功德力故，<a id="a-SA"></a>及金刚脐菩萨力故，<a id="a-SB"></a>悉令大众见如是等六万亿菩萨，<a id="a-SC"></a>悉从如来一毛孔出，<a id="a-SD"></a>出已礼佛右绕七匝却坐一面。</p>
  <p id="aSE">尔时，<a id="a-SF"></a>金刚脐菩萨白佛言：<a id="a-SG"></a>“世尊，<a id="a-SH"></a>何因缘故，<a id="a-SI"></a>无言菩萨名无言也？<a id="a-SJ"></a>”</p>
  <p id="aSK">佛言：<a id="a-SL"></a>“善男子，<a id="a-SM"></a>汝自咨问无言菩萨，<a id="a-SN"></a>自当答之。<a id="a-SO"></a>”</p>
  <p id="aSP">金刚脐菩萨即问无言菩萨：<a id="a-SQ"></a>“善男子，<a id="a-SR"></a>何因缘故字无言耶？<a id="a-SS"></a>”无言菩萨默然而住，<a id="a-ST"></a>二问、<a id="a-SU"></a>三问亦复如是。</p>
  <p id="aSV">金刚脐言：<a id="a-SW"></a>“善男子，<a id="a-SX"></a>何故不答？<a id="a-SY"></a>”</p>
  <p id="aSZ">无言菩萨言：<a id="a-Sa"></a>“我求言辞都不可得，<a id="a-Sb"></a>是故默然无所宣说。<a id="a-Sc"></a>”</p>
  <p id="aSd">“善男子，<a id="a-Se"></a>若求言辞不可得者，<a id="a-Sf"></a>云何有是不得之言？<a id="a-Sg"></a>”</p>
  <p id="aSh">“善男子，<a id="a-Si"></a>我答一切佛语、<a id="a-Sj"></a>世语。<a id="a-Sk"></a>”</p>
  <p id="aSl">“云何名为答佛语耶？<a id="a-Sm"></a>”</p>
  <p id="aSn">“善男子，<a id="a-So"></a>我以念力受持一切诸佛所说，<a id="a-Sp"></a>不忘不失，<a id="a-Sq"></a>然都不见音声字句，<a id="a-Sr"></a>为流布故而宣说之，<a id="a-Ss"></a>亦为众生坏是声字及以文句而宣说法。<a id="a-St"></a>”</p>
  <p id="aSu">“云何名为答世语耶？<a id="a-Sv"></a>”</p>
  <p id="aSw">“解诸众生种种言音，<a id="a-Sx"></a>随其所言而为说法。<a id="a-Sy"></a>”</p>
  <p id="aSz">“善男子，<a id="a-T0"></a>汝能如是随顺说法为久近耶？<a id="a-T1"></a>”</p>
  <p id="aT2">“善男子，<a id="a-T3"></a>我从除灭觉观已来能作是说。<a id="a-T4"></a>”</p>
  <p id="aT5">“善男子，<a id="a-T6"></a>何因缘故作如是说？<a id="a-T7"></a>”</p>
  <p id="aT8">“善男子，<a id="a-T9"></a>若无觉观，<a id="a-TA"></a>声云何出？<a id="a-TB"></a>以是因缘作如是说。<a id="a-TC"></a>”</p>
  <p id="aTD">“善男子，<a id="a-TE"></a>夫声出者，<a id="a-TF"></a>为从身出，<a id="a-TG"></a>从心出耶？<a id="a-TH"></a>”</p>
  <p id="aTI">“善男子，<a id="a-TJ"></a>夫音声者不在身心。<a id="a-TK"></a>何以故？<a id="a-TL"></a>身如草木，<a id="a-TM"></a>心如幻化，<a id="a-TN"></a>众因缘故有声而出。<a id="a-TO"></a>若从缘出即是无常，<a id="a-TP"></a>若无常者即是无定，<a id="a-TQ"></a>无常、<a id="a-TR"></a>无定即是空无。<a id="a-TS"></a>夫音声者犹如虚空，<a id="a-TT"></a>不可睹见、<a id="a-TU"></a>不可宣说如虚空，<a id="a-TV"></a>一切诸法亦复如是。<a id="a-TW"></a>若声无者，<a id="a-TX"></a>声所了法亦复是无。<a id="a-TY"></a>是声空故一切法空，<a id="a-TZ"></a>声寂静故诸法寂静，<a id="a-Ta"></a>声不可见，<a id="a-Tb"></a>一切诸法亦不可见。<a id="a-Tc"></a>声不出生，<a id="a-Td"></a>一切诸法亦不出生。<a id="a-Te"></a>若不出生即无去来，<a id="a-Tf"></a>若无去来即是甚深十二因缘，<a id="a-Tg"></a>甚深因缘无作无属。<a id="a-Th"></a>若无作属即无生出，<a id="a-Ti"></a>无生无出即是无句。<a id="a-Tj"></a>若无句者即是不生，<a id="a-Tk"></a>眼色及识乃至法识，<a id="a-Tl"></a>无有生老病死等苦、<a id="a-Tm"></a>日月光明亲怨之想，<a id="a-Tn"></a>断一切行难可睹见不近不远。<a id="a-To"></a>”</p>
  <p id="aTp">金刚脐言：<a id="a-Tq"></a>“善男子，<a id="a-Tr"></a>如是等说是何等说？<a id="a-Ts"></a>”</p>
  <p id="aTt">“善男子，<a id="a-Tu"></a>如是即是毕竟不出。<a id="a-Tv"></a>”</p>
  <p id="aTw">“善男子，<a id="a-Tx"></a>何等名为毕竟不出？<a id="a-Ty"></a>”</p>
  <p id="aTz">“善男子，<a id="a-U0"></a>不近不远是毕竟不出。<a id="a-U1"></a>”</p>
  <p id="aU2">“善男子，<a id="a-U3"></a>何等名为不近不远？<a id="a-U4"></a>”</p>
  <p id="aU5">“善男子，<a id="a-U6"></a>即是虚空。<a id="a-U7"></a>若见诸法如虚空者，<a id="a-U8"></a>是名平等。<a id="a-U9"></a>”</p>
  <p id="aUA">“善男子，<a id="a-UB"></a>以何义故，<a id="a-UC"></a>名一切法如虚空耶？<a id="a-UD"></a>”</p>
  <p id="aUE">“善男子，<a id="a-UF"></a>过去之法无有终竟，<a id="a-UG"></a>未来、<a id="a-UH"></a>现在亦无终竟，<a id="a-UI"></a>三世无终，<a id="a-UJ"></a>即是实相，<a id="a-UK"></a>即是无二。<a id="a-UL"></a>二者所谓，<a id="a-UM"></a>眼色、<a id="a-UN"></a>耳声、<a id="a-UO"></a>鼻香、<a id="a-UP"></a>舌味、<a id="a-UQ"></a>身触、<a id="a-UR"></a>心法是名为二。<a id="a-US"></a>若有二者即是可说，<a id="a-UT"></a>若无二者即不可说，<a id="a-UU"></a>不可说者即是无识、<a id="a-UV"></a>无心、<a id="a-UW"></a>无意，<a id="a-UX"></a>以是义故不可宣说。<a id="a-UY"></a>夫可说者即是二法，<a id="a-UZ"></a>不可说者即是无二。<a id="a-Ua"></a>”</p>
  <p id="aUb">“善男子，<a id="a-Uc"></a>谁作是二？<a id="a-Ud"></a>”</p>
  <p id="aUe">“善男子，<a id="a-Uf"></a>夫无二者，<a id="a-Ug"></a>不可作二，<a id="a-Uh"></a>二亦不可作于无二。<a id="a-Ui"></a>若坚牢者不可作脆，<a id="a-Uj"></a>脆亦不可作于坚固。<a id="a-Uk"></a>生死之法不作无二，<a id="a-Ul"></a>涅槃之法不得作二。<a id="a-Um"></a>正见之性不作邪见，<a id="a-Un"></a>邪见之性不作正见。<a id="a-Uo"></a>”</p>
  <p id="aUp">金刚脐菩萨白佛言：<a id="a-Uq"></a>“世尊，<a id="a-Ur"></a>无言菩萨凡所解脱，<a id="a-Us"></a>似得如是慧灯三昧？<a id="a-Ut"></a>”</p>
  <p id="aUu">佛言：<a id="a-Uv"></a>“善哉！<a id="a-Uw"></a>善哉！<a id="a-Ux"></a>善男子，<a id="a-Uy"></a>汝谓无言不得慧灯三昧耶？<a id="a-Uz"></a>”</p>
  <p id="aV0">尔时，<a id="a-V1"></a>金刚坚根世界慧憍如来、<a id="a-V2"></a>诸菩萨等，<a id="a-V3"></a>语无言菩萨言：<a id="a-V4"></a>“善男子，<a id="a-V5"></a>汝住何地能作是答？<a id="a-V6"></a>”</p>
  <p id="aV7">无言菩萨言：<a id="a-V8"></a>“善男子，<a id="a-V9"></a>如佛所说，<a id="a-VA"></a>菩萨摩诃萨若住戒地能如是答。<a id="a-VB"></a>”</p>
  <p id="aVC">“善男子，<a id="a-VD"></a>善哉！<a id="a-VE"></a>善哉！<a id="a-VF"></a>唯愿解说如是戒地。<a id="a-VG"></a>”</p>
  <p id="aVH">“善男子，<a id="a-VI"></a>若无身住、<a id="a-VJ"></a>心住、<a id="a-VK"></a>意住、<a id="a-VL"></a>内住、<a id="a-VM"></a>外住及内外住即是住戒。<a id="a-VN"></a>善男子，<a id="a-VO"></a>若无相、<a id="a-VP"></a>无命、<a id="a-VQ"></a>无作、<a id="a-VR"></a>无行即是住戒。<a id="a-VS"></a>若有菩萨住如是戒即是无住，<a id="a-VT"></a>若无住者终不生念‘我能出声有所演说’。<a id="a-VU"></a>善男子，<a id="a-VV"></a>如汝所问，<a id="a-VW"></a>住在何地能如是答者，<a id="a-VX"></a>我住法性实相法界能如是答。<a id="a-VY"></a>若如是知法真实者则无觉观，<a id="a-VZ"></a>若无觉观云何有说？<a id="a-Va"></a>”</p>
  <p id="aVb">诸菩萨言：<a id="a-Vc"></a>“善男子，<a id="a-Vd"></a>如是说时为何所说？<a id="a-Ve"></a>”</p>
  <p id="aVf">“善男子，<a id="a-Vg"></a>如是说时即说二法：<a id="a-Vh"></a>一者、<a id="a-Vi"></a>灭尽，<a id="a-Vj"></a>二者、<a id="a-Vk"></a>不出；<a id="a-Vl"></a>一者、<a id="a-Vm"></a>过去，<a id="a-Vn"></a>二者、<a id="a-Vo"></a>未来、<a id="a-Vp"></a>现在不住故不可说。<a id="a-Vq"></a>善男子，<a id="a-Vr"></a>过去之法不可作相，<a id="a-Vs"></a>未来、<a id="a-Vt"></a>现在亦复如是。<a id="a-Vu"></a>若使有人于三世法而作相者即是颠倒。<a id="a-Vv"></a>是故一切诸法之义不可宣说，<a id="a-Vw"></a>一切法义身口意等所不能说。<a id="a-Vx"></a>何以故？<a id="a-Vy"></a>无业无作，<a id="a-Vz"></a>无有色貌，<a id="a-W0"></a>无有口业，<a id="a-W1"></a>无有觉观，<a id="a-W2"></a>犹如响相，<a id="a-W3"></a>如佛化故。<a id="a-W4"></a>善男子，<a id="a-W5"></a>诸佛菩萨凡所言说皆逆世语，<a id="a-W6"></a>是故一切诸佛菩萨不可思议，<a id="a-W7"></a>诸佛菩萨所有智慧不可思议、<a id="a-W8"></a>不可穷尽、<a id="a-W9"></a>不动法界。<a id="a-WA"></a>”</p>
  <p id="aWB">尔时，<a id="a-WC"></a>一切菩萨摩诃萨同声赞叹无言菩萨：<a id="a-WD"></a>“善哉！<a id="a-WE"></a>善哉！<a id="a-WF"></a>善能分别如是法门，<a id="a-WG"></a>令我等辈得大利益，<a id="a-WH"></a>并得觐见如是无量诸大菩萨。<a id="a-WI"></a>”</p>
  <p id="aWJ">金刚脐语无言菩萨言：<a id="a-WK"></a>“善男子，<a id="a-WL"></a>我欲与汝俱还金刚坚根世界，<a id="a-WM"></a>觐见供养慧憍如来。<a id="a-WN"></a>”</p>
  <p id="aWO">无言菩萨言：<a id="a-WP"></a>“善男子，<a id="a-WQ"></a>金刚坚根世界，<a id="a-WR"></a>即是此间娑婆世界；<a id="a-WS"></a>慧憍佛者，<a id="a-WT"></a>即是释迦牟尼如来，<a id="a-WU"></a>我何用往彼佛世界？<a id="a-WV"></a>”</p>
  <p id="aWW">金刚脐言：<a id="a-WX"></a>“善男子，<a id="a-WY"></a>此佛世界地非金刚，<a id="a-WZ"></a>云何而言即彼世界？<a id="a-Wa"></a>”</p>
  <p id="aWb">无言菩萨言：<a id="a-Wc"></a>“善男子，<a id="a-Wd"></a>汝之神通，<a id="a-We"></a>能坏无量金刚之山直过无碍。<a id="a-Wf"></a>汝今试坏此土微尘，<a id="a-Wg"></a>如其坏者，<a id="a-Wh"></a>然后乃知汝名金刚。<a id="a-Wi"></a>”</p>
  <p id="aWj">尔时，<a id="a-Wk"></a>无言即便入于金刚三昧，<a id="a-Wl"></a>悉变此土一切山林草木微尘皆为金刚。<a id="a-Wm"></a>时金刚脐尽其神通，<a id="a-Wn"></a>乃至不能破一微尘。</p>
  <p id="aWo">时，<a id="a-Wp"></a>金刚脐白佛言：<a id="a-Wq"></a>“世尊，<a id="a-Wr"></a>我之神力能坏一切世界金刚及诸山壁，<a id="a-Ws"></a>以何因缘今于此土，<a id="a-Wt"></a>乃至不能坏是一微尘？<a id="a-Wu"></a>为是如来神通之力，<a id="a-Wv"></a>为是无言道德力耶？<a id="a-Ww"></a>”</p>
  <p id="aWx">佛言：<a id="a-Wy"></a>“善男子，<a id="a-Wz"></a>是无言菩萨入金刚三昧，<a id="a-X0"></a>三昧力故令此三千大千世界一切所有悉为金刚，<a id="a-X1"></a>若欲复使无量世界为金刚者其力亦能。<a id="a-X2"></a>”</p>
  <p id="aX3">金刚脐菩萨言：<a id="a-X4"></a>“世尊，<a id="a-X5"></a>菩萨摩诃萨具足几法，<a id="a-X6"></a>能得如是金刚三昧？<a id="a-X7"></a>”</p>
  <p id="aX8">佛言：<a id="a-X9"></a>“善男子，<a id="a-XA"></a>菩萨摩诃萨具足四法，<a id="a-XB"></a>则能获得如是三昧。<a id="a-XC"></a>何等为四？<a id="a-XD"></a>一者、<a id="a-XE"></a>至心念于菩提，<a id="a-XF"></a>二者、<a id="a-XG"></a>所作善法毕竟，<a id="a-XH"></a>三者、<a id="a-XI"></a>至心庄严善法愿向菩提，<a id="a-XJ"></a>四者、<a id="a-XK"></a>能观十二因缘。<a id="a-XL"></a>是名为四。<a id="a-XM"></a>复有四法：<a id="a-XN"></a>一者、<a id="a-XO"></a>成就神通；<a id="a-XP"></a>二者、<a id="a-XQ"></a>修三脱门；<a id="a-XR"></a>三者、<a id="a-XS"></a>持戒精进，<a id="a-XT"></a>常观法界，<a id="a-XU"></a>知一切法无有根本，<a id="a-XV"></a>无有觉观，<a id="a-XW"></a>不可宣说；<a id="a-XX"></a>四者、<a id="a-XY"></a>知义知时，<a id="a-XZ"></a>知实知一切法皆悉平等。<a id="a-Xa"></a>是名为四。<a id="a-Xb"></a>复有四法：<a id="a-Xc"></a>一者、<a id="a-Xd"></a>从大悲心求大智慧，<a id="a-Xe"></a>二者、<a id="a-Xf"></a>从善方便求三十七助菩提法，<a id="a-Xg"></a>三者、<a id="a-Xh"></a>从大慈心观诸众生一切平等，<a id="a-Xi"></a>四者、<a id="a-Xj"></a>从于舍心观四真谛。<a id="a-Xk"></a>复有四法，<a id="a-Xl"></a>所谓身、<a id="a-Xm"></a>口、<a id="a-Xn"></a>意业及菩提心，<a id="a-Xo"></a>不可沮坏悉如金刚。<a id="a-Xp"></a>善男子，<a id="a-Xq"></a>菩萨摩诃萨，<a id="a-Xr"></a>具足成就如是等法，<a id="a-Xs"></a>则能获得金刚三昧。<a id="a-Xt"></a>”</p>
  <p id="aXu">说是法时，<a id="a-Xv"></a>六万亿菩萨一切悉得金刚三昧。</p>
  <p id="aXw">尔时，<a id="a-Xx"></a>无言启白其父师子将军：<a id="a-Xy"></a>“尊者，<a id="a-Xz"></a>佛出世间即是具足无量功德，<a id="a-Y0"></a>大功德聚即是如来。<a id="a-Y1"></a>佛出世时，<a id="a-Y2"></a>无量众生得大利益，<a id="a-Y3"></a>大利益者即是涅槃。<a id="a-Y4"></a>夫涅槃者常不变易，<a id="a-Y5"></a>尊者何故不发阿耨多罗三藐三菩提心？<a id="a-Y6"></a>”</p>
  <p id="aY7">其父答言：<a id="a-Y8"></a>“吾初生时，<a id="a-Y9"></a>已发阿耨多罗三藐三菩提心。<a id="a-YA"></a>尔时，<a id="a-YB"></a>亦有无量诸天来劝如汝无异，<a id="a-YC"></a>如是事者唯佛证知。<a id="a-YD"></a>”</p>
  <p id="aYE">师子将军所将眷属满五百人，<a id="a-YF"></a>悉发阿耨多罗三藐三菩提心。</p>
  <p id="aYG">尔时，<a id="a-YH"></a>无言菩萨赞其眷属：<a id="a-YI"></a>“善哉！<a id="a-YJ"></a>善哉！<a id="a-YK"></a>善能庄严菩提之心。<a id="a-YL"></a>”</p>
  <p id="aYM">诸眷属言：<a id="a-YN"></a>“云何名为庄严菩提心？<a id="a-YO"></a>”</p>
  <p id="aYP">无言菩萨言：<a id="a-YQ"></a>“有四十事庄严菩提心。<a id="a-YR"></a>何等四十？<a id="a-YS"></a>所谓信佛不疑，<a id="a-YT"></a>不动法界，<a id="a-YU"></a>供养圣众，<a id="a-YV"></a>亲近善友，<a id="a-YW"></a>于诸菩萨作医王想，<a id="a-YX"></a>于诸众生其心平等，<a id="a-YY"></a>供养恭敬诸师和尚，<a id="a-YZ"></a>父母有德顺受其语，<a id="a-Ya"></a>护法求法，<a id="a-Yb"></a>至心听法，<a id="a-Yc"></a>既受持已为人广说，<a id="a-Yd"></a>供养恭敬护法之人，<a id="a-Ye"></a>为他说法，<a id="a-Yf"></a>不生食想，<a id="a-Yg"></a>破坏憍慢，<a id="a-Yh"></a>知恩报恩，<a id="a-Yi"></a>常善思惟，<a id="a-Yj"></a>如法而住，<a id="a-Yk"></a>能施难施，<a id="a-Yl"></a>至心护戒，<a id="a-Ym"></a>精进勤修一切善法，<a id="a-Yn"></a>具足成就功德庄严，<a id="a-Yo"></a>心无嫉妒护诸众生，<a id="a-Yp"></a>防制烦恼，<a id="a-Yq"></a>调伏其心及以施心，<a id="a-Yr"></a>调诸众生能断烦恼，<a id="a-Ys"></a>知足寂静，<a id="a-Yt"></a>修净梵行，<a id="a-Yu"></a>不断圣种，<a id="a-Yv"></a>世法不污，<a id="a-Yw"></a>供养恭敬说法之人，<a id="a-Yx"></a>随顺世间，<a id="a-Yy"></a>远离懈怠，<a id="a-Yz"></a>无有放逸，<a id="a-Z0"></a>不求下乘菩提之心初不动转，<a id="a-Z1"></a>处在生死心不厌悔，<a id="a-Z2"></a>远离一切不善之法，<a id="a-Z3"></a>具足一切纯善妙法庄严梵行，<a id="a-Z4"></a>是名四十。<a id="a-Z5"></a>”</p>
  <p id="aZ6">尔时，<a id="a-Z7"></a>师子将军言：<a id="a-Z8"></a>“汝当时时示现其身，<a id="a-Z9"></a>为令我等不退无上菩提之心。<a id="a-ZA"></a>”</p>
  <p id="aZB">无言菩萨言：<a id="a-ZC"></a>“尊者，<a id="a-ZD"></a>具足十法常得亲近诸佛菩萨。<a id="a-ZE"></a>何等为十？<a id="a-ZF"></a>所谓自舍己乐以施众生；<a id="a-ZG"></a>修集忍辱护无力者；<a id="a-ZH"></a>常劝众生修集善法；<a id="a-ZI"></a>化导一切趣向菩提；<a id="a-ZJ"></a>愿诸众生先得阿耨多罗三藐三菩提，<a id="a-ZK"></a>我当供养，<a id="a-ZL"></a>听其所说，<a id="a-ZM"></a>受持拥护，<a id="a-ZN"></a>然后我当成无上道；<a id="a-ZO"></a>知实法性不惜身命；<a id="a-ZP"></a>为护法故闻深法界不生恐怖；<a id="a-ZQ"></a>观无菩提无有得者；<a id="a-ZR"></a>观己平等一切众生亦复平等，<a id="a-ZS"></a>以众生等观法亦等，<a id="a-ZT"></a>以法平等观虚空等；<a id="a-ZU"></a>观生死苦亦不舍离，<a id="a-ZV"></a>见生死过心无悔恨。<a id="a-ZW"></a>具足如是诸善法者，<a id="a-ZX"></a>常得亲近诸佛菩萨。<a id="a-ZY"></a>”</p>
  <p id="aZZ">说是法时，<a id="a-Za"></a>师子将军及诸眷属得柔顺忍。</p>
  <p id="aZb">尔时，<a id="a-Zc"></a>世尊告阿难言：<a id="a-Zd"></a>“阿难，<a id="a-Ze"></a>汝当受持读诵书写如是经典。<a id="a-Zf"></a>何以故？<a id="a-Zg"></a>是经典中分别演说一切法相，<a id="a-Zh"></a>亦令无量无边众生，<a id="a-Zi"></a>发阿耨多罗三藐三菩提心。<a id="a-Zj"></a>阿难，<a id="a-Zk"></a>若有能于无量佛所植诸善本，<a id="a-Zl"></a>是人乃能信受是经，<a id="a-Zm"></a>持读诵写，<a id="a-Zn"></a>广分别义。<a id="a-Zo"></a>受是经者有三事：<a id="a-Zp"></a>一者、<a id="a-Zq"></a>定发阿耨多罗三藐三菩提心，<a id="a-Zr"></a>二者、<a id="a-Zs"></a>得不退心，<a id="a-Zt"></a>三者、<a id="a-Zu"></a>能护正法。<a id="a-Zv"></a>”</p>
  <p id="aZw">尔时，<a id="a-Zx"></a>大众闻是语已，<a id="a-Zy"></a>有七那由他菩萨，<a id="a-Zz"></a>即从座起白佛言：<a id="a-a0"></a>“世尊，<a id="a-a1"></a>我等能于如来灭后，<a id="a-a2"></a>受持是经读诵书写。<a id="a-a3"></a>”</p>
  <p id="aa4">无言菩萨言：<a id="a-a5"></a>“世尊，<a id="a-a6"></a>如来世尊得何等法，<a id="a-a7"></a>而令是等受持守护？<a id="a-a8"></a>”</p>
  <p id="aa9">“善男子，<a id="a-aA"></a>若能护是持法之人，<a id="a-aB"></a>即是护法。<a id="a-aC"></a>所谓书写读诵，<a id="a-aD"></a>解说文字，<a id="a-aE"></a>文字可说，<a id="a-aF"></a>法不可说。<a id="a-aG"></a>善男子，<a id="a-aH"></a>有二种人能守护法：<a id="a-aI"></a>一者、<a id="a-aJ"></a>如法而住，<a id="a-aK"></a>二者、<a id="a-aL"></a>诵是文字。<a id="a-aM"></a>若无文字，<a id="a-aN"></a>法不可说。<a id="a-aO"></a>”</p>
  <p id="aaP">尔时，<a id="a-aQ"></a>一切大众及师子将军、<a id="a-aR"></a>所将眷属、<a id="a-aS"></a>诸天世人，<a id="a-aT"></a>闻是法已，<a id="a-aU"></a>心大欢喜，<a id="a-aV"></a>信受奉行。</p>
 </body>
</html>