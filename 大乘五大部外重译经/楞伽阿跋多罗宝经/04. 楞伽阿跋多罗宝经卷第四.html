<!doctype html>
<html id="z3IBTkqOa" data-ver="2556">
 <head>
  <meta charset="utf-8">
  <meta author="求那跋陀罗">
  <meta library="龙藏">
  <meta catalog="大乘五大部外重译经">
  <meta period="刘宋">
 </head>
 <body>
  <h1 id="a1">楞伽阿跋多罗宝经卷第四</h1>
  <h2 id="a2">一切佛语心品之四</h2>
  <p id="a3">尔时，<a id="a-4"></a>大慧菩萨白佛言：<a id="a-5"></a>“世尊，<a id="a-6"></a>惟愿为说三藐三佛陀。<a id="a-7"></a>我及余菩萨摩诃萨，<a id="a-8"></a>善于如来自性，<a id="a-9"></a>自觉觉他。<a id="a-A"></a>”</p>
  <p id="aB">佛告大慧：<a id="a-C"></a>“恣所欲问，<a id="a-D"></a>我当为汝，<a id="a-E"></a>随所问说。<a id="a-F"></a>”</p>
  <p id="aG">大慧白佛言：<a id="a-H"></a>“世尊，<a id="a-I"></a>如来应供等正觉，<a id="a-J"></a>为作耶？<a id="a-K"></a>为不作耶？<a id="a-L"></a>为事耶？<a id="a-M"></a>为因耶？<a id="a-N"></a>为相耶？<a id="a-O"></a>为所相耶？<a id="a-P"></a>为说耶？<a id="a-Q"></a>为所说耶？<a id="a-R"></a>为觉耶？<a id="a-S"></a>为所觉耶？<a id="a-T"></a>如是等辞句，<a id="a-U"></a>为异、<a id="a-V"></a>为不异？<a id="a-W"></a>”</p>
  <p id="aX">佛告大慧：<a id="a-Y"></a>“如来应供等正觉，<a id="a-Z"></a>于如是等辞句，<a id="a-a"></a>非事非因。<a id="a-b"></a>所以者何？<a id="a-c"></a>俱有过故。<a id="a-d"></a>大慧，<a id="a-e"></a>若如来是事者，<a id="a-f"></a>或作，<a id="a-g"></a>或无常；<a id="a-h"></a>无常故，<a id="a-i"></a>一切事应是如来，<a id="a-j"></a>我及诸佛皆所不欲。<a id="a-k"></a>若非所作者，<a id="a-l"></a>无所得故，<a id="a-m"></a>方便则空，<a id="a-n"></a>同于兔角、<a id="a-o"></a>槃大之子，<a id="a-p"></a>以无所有故。<a id="a-q"></a>大慧，<a id="a-r"></a>若无事无因者，<a id="a-s"></a>则非有非无；<a id="a-t"></a>若非有非无，<a id="a-u"></a>则出于四句。<a id="a-v"></a>四句者，<a id="a-w"></a>是世间言说。<a id="a-x"></a>若出四句者，<a id="a-y"></a>则不堕四句；<a id="a-z"></a>不堕故，<a id="a-10"></a>智者所取。<a id="a-11"></a>一切如来句义亦如是，<a id="a-12"></a>慧者当知。</p>
  <p id="a13">“如我所说一切法无我，<a id="a-14"></a>当知此义，<a id="a-15"></a>无我性，<a id="a-16"></a>是无我。<a id="a-17"></a>一切法有自性，<a id="a-18"></a>无他性，<a id="a-19"></a>如牛、<a id="a-1A"></a>马。<a id="a-1B"></a>大慧，<a id="a-1C"></a>譬如非牛马性，<a id="a-1D"></a>非马牛性。<a id="a-1E"></a>其实非有非无，<a id="a-1F"></a>彼非无自相。<a id="a-1G"></a>如是，<a id="a-1H"></a>大慧，<a id="a-1I"></a>一切诸法，<a id="a-1J"></a>非无自相，<a id="a-1K"></a>有自相；<a id="a-1L"></a>但非无我愚夫之所能知，<a id="a-1M"></a>以妄想故。<a id="a-1N"></a>如是一切法空、<a id="a-1O"></a>无生、<a id="a-1P"></a>无自性，<a id="a-1Q"></a>当如是知。</p>
  <p id="a1R">“如是，<a id="a-1S"></a>如来与阴，<a id="a-1T"></a>非异非不异。<a id="a-1U"></a>若不异阴者，<a id="a-1V"></a>应是无常；<a id="a-1W"></a>若异者，<a id="a-1X"></a>方便则空。<a id="a-1Y"></a>若二者，<a id="a-1Z"></a>应有异。<a id="a-1a"></a>如牛角相似，<a id="a-1b"></a>故不异；<a id="a-1c"></a>长短差别，<a id="a-1d"></a>有异。<a id="a-1e"></a>一切法亦如是。<a id="a-1f"></a>大慧，<a id="a-1g"></a>如牛右角异左角，<a id="a-1h"></a>左角异右角，<a id="a-1i"></a>如是长短种种色，<a id="a-1j"></a>各各异。<a id="a-1k"></a>大慧，<a id="a-1l"></a>如来于阴界入，<a id="a-1m"></a>非异非不异。</p>
  <p id="a1n">“如是，<a id="a-1o"></a>如来、<a id="a-1p"></a>解脱，<a id="a-1q"></a>非异非不异；<a id="a-1r"></a>如是，<a id="a-1s"></a>如来以解脱名说。<a id="a-1t"></a>若如来异解脱者，<a id="a-1u"></a>应色相成；<a id="a-1v"></a>色相成故，<a id="a-1w"></a>应无常。<a id="a-1x"></a>若不异者，<a id="a-1y"></a>修行者得相，<a id="a-1z"></a>应无分别，<a id="a-20"></a>而修行者见分别。<a id="a-21"></a>是故非异非不异。</p>
  <p id="a22">“如是，<a id="a-23"></a>智及尔焰，<a id="a-24"></a>非异非不异。<a id="a-25"></a>大慧，<a id="a-26"></a>智及尔焰，<a id="a-27"></a>非异非不异者，<a id="a-28"></a>非常非无常，<a id="a-29"></a>非作非所作，<a id="a-2A"></a>非有为非无为，<a id="a-2B"></a>非觉非所觉，<a id="a-2C"></a>非相非所相，<a id="a-2D"></a>非阴非异阴，<a id="a-2E"></a>非说非所说，<a id="a-2F"></a>非一非异，<a id="a-2G"></a>非俱非不俱。<a id="a-2H"></a>非一非异，<a id="a-2I"></a>非俱非不俱故，<a id="a-2J"></a>悉离一切量。</p>
  <p id="a2K">“离一切量，<a id="a-2L"></a>则无言说；<a id="a-2M"></a>无言说，<a id="a-2N"></a>则无生；<a id="a-2O"></a>无生，<a id="a-2P"></a>则无灭；<a id="a-2Q"></a>无灭，<a id="a-2R"></a>则寂灭；<a id="a-2S"></a>寂灭，<a id="a-2T"></a>则自性涅槃；<a id="a-2U"></a>自性涅槃，<a id="a-2V"></a>则无事无因；<a id="a-2W"></a>无事无因，<a id="a-2X"></a>则无攀缘；<a id="a-2Y"></a>无攀缘，<a id="a-2Z"></a>则出过一切虚伪；<a id="a-2a"></a>出过一切虚伪，<a id="a-2b"></a>则是如来；<a id="a-2c"></a>如来，<a id="a-2d"></a>则是三藐三佛陀。<a id="a-2e"></a>大慧，<a id="a-2f"></a>是名三藐三佛陀佛陀。<a id="a-2g"></a>大慧，<a id="a-2h"></a>三藐三佛陀佛陀者，<a id="a-2i"></a>离一切根量。<a id="a-2j"></a>”</p>
  <p id="a2k">尔时，<a id="a-2l"></a>世尊欲重宣此义，<a id="a-2m"></a>而说偈言：</p>
  <p id="a2n">“悉离诸根量，<a id="a-2o"></a> 无事亦无因，</p>
  <p id="a2p">已离觉所觉，<a id="a-2q"></a> 亦离相所相。</p>
  <p id="a2r">阴缘等正觉，<a id="a-2s"></a> 一异莫能见，</p>
  <p id="a2t">若无有见者，<a id="a-2u"></a> 云何而分别？</p>
  <p id="a2v">非作非不作，<a id="a-2w"></a> 非事亦非因，</p>
  <p id="a2x">非阴不在阴，<a id="a-2y"></a> 亦非有余离。</p>
  <p id="a2z">亦非有诸性，<a id="a-30"></a> 如彼妄想见，</p>
  <p id="a31">当知亦非无，<a id="a-32"></a> 此法法自尔。</p>
  <p id="a33">以有故有无，<a id="a-34"></a> 以无故有有，</p>
  <p id="a35">若无不应受，<a id="a-36"></a> 若有不应想。</p>
  <p id="a37">或于我非我，<a id="a-38"></a> 言说量留连，</p>
  <p id="a39">沉溺于二边，<a id="a-3A"></a> 自坏坏世间。</p>
  <p id="a3B">解脱一切过，<a id="a-3C"></a> 正观察我通，</p>
  <p id="a3D">是名为正观，<a id="a-3E"></a> 不毁大导师。<a id="a-3F"></a>”</p>
  <p id="a3G">尔时，<a id="a-3H"></a>大慧菩萨复白佛言：<a id="a-3I"></a>“世尊，<a id="a-3J"></a>如世尊说修多罗，<a id="a-3K"></a>摄受不生不灭。<a id="a-3L"></a>又世尊说：<a id="a-3M"></a>‘不生不灭是如来异名。<a id="a-3N"></a>’云何世尊为无性故，<a id="a-3O"></a>说不生不灭，<a id="a-3P"></a>为是如来异名？<a id="a-3Q"></a>”</p>
  <p id="a3R">佛告大慧：<a id="a-3S"></a>“我说一切法不生不灭，<a id="a-3T"></a>有无品不现。<a id="a-3U"></a>”</p>
  <p id="a3V">大慧白佛言：<a id="a-3W"></a>“世尊，<a id="a-3X"></a>若一切法不生者，<a id="a-3Y"></a>则摄受法不可得，<a id="a-3Z"></a>一切法不生故。<a id="a-3a"></a>若名字中有法者，<a id="a-3b"></a>惟愿为说。<a id="a-3c"></a>”</p>
  <p id="a3d">佛告大慧：<a id="a-3e"></a>“善哉！<a id="a-3f"></a>善哉！<a id="a-3g"></a>谛听，<a id="a-3h"></a>善思念之，<a id="a-3i"></a>吾当为汝分别解说。<a id="a-3j"></a>”</p>
  <p id="a3k">大慧白佛言：<a id="a-3l"></a>“唯然受教。<a id="a-3m"></a>”</p>
  <p id="a3n">佛告大慧：<a id="a-3o"></a>“我说如来，<a id="a-3p"></a>非无性，<a id="a-3q"></a>亦非不生不灭摄一切法，<a id="a-3r"></a>亦不待缘故不生不灭，<a id="a-3s"></a>亦非无义。</p>
  <p id="a3t">“大慧，<a id="a-3u"></a>我说意生法身，<a id="a-3v"></a>如来名号。<a id="a-3w"></a>彼不生者，<a id="a-3x"></a>一切外道，<a id="a-3y"></a>声闻、<a id="a-3z"></a>缘觉、<a id="a-40"></a>七住菩萨，<a id="a-41"></a>非其境界。<a id="a-42"></a>大慧，<a id="a-43"></a>彼不生，<a id="a-44"></a>即如来异名。</p>
  <p id="a45">“大慧，<a id="a-46"></a>譬如因陀罗、<a id="a-47"></a>释迦，<a id="a-48"></a>不兰、<a id="a-49"></a>陀罗，<a id="a-4A"></a>如是等诸物，<a id="a-4B"></a>亦各有多名，<a id="a-4C"></a>亦非多名而有多性，<a id="a-4D"></a>亦非无自性。<a id="a-4E"></a>如是，<a id="a-4F"></a>大慧，<a id="a-4G"></a>我于此娑呵世界，<a id="a-4H"></a>有三阿僧祇百千名号；<a id="a-4I"></a>愚夫悉闻，<a id="a-4J"></a>各说我名，<a id="a-4K"></a>而不解我如来异名。<a id="a-4L"></a>大慧，<a id="a-4M"></a>或有众生，<a id="a-4N"></a>知我如来者，<a id="a-4O"></a>有知一切智者，<a id="a-4P"></a>有知佛者，<a id="a-4Q"></a>有知救世者，<a id="a-4R"></a>有知自觉者，<a id="a-4S"></a>有知导师者，<a id="a-4T"></a>有知广导者，<a id="a-4U"></a>有知一切导者，<a id="a-4V"></a>有知仙人者，<a id="a-4W"></a>有知梵者，<a id="a-4X"></a>有知毗纽者，<a id="a-4Y"></a>有知自在者，<a id="a-4Z"></a>有知胜者，<a id="a-4a"></a>有知迦毗罗者，<a id="a-4b"></a>有知真实边者，<a id="a-4c"></a>有知月者，<a id="a-4d"></a>有知日者，<a id="a-4e"></a>有知生者，<a id="a-4f"></a>有知无生者，<a id="a-4g"></a>有知无灭者，<a id="a-4h"></a>有知空者，<a id="a-4i"></a>有知如如者，<a id="a-4j"></a>有知谛者，<a id="a-4k"></a>有知实际者，<a id="a-4l"></a>有知法性者，<a id="a-4m"></a>有知涅槃者，<a id="a-4n"></a>有知常者，<a id="a-4o"></a>有知平等者，<a id="a-4p"></a>有知不二者，<a id="a-4q"></a>有知无相者，<a id="a-4r"></a>有知解脱者，<a id="a-4s"></a>有知道者，<a id="a-4t"></a>有知意生者。</p>
  <p id="a4u">“大慧，<a id="a-4v"></a>如是等三阿僧祇百千名号，<a id="a-4w"></a>不增不减。<a id="a-4x"></a>此及余世界，<a id="a-4y"></a>皆悉知我；<a id="a-4z"></a>如水中月，<a id="a-50"></a>不出不入。<a id="a-51"></a>彼诸愚夫，<a id="a-52"></a>不能知我，<a id="a-53"></a>堕二边故。<a id="a-54"></a>然悉恭敬供养于我，<a id="a-55"></a>而不善解知辞句义趣，<a id="a-56"></a>不分别名，<a id="a-57"></a>不解自通，<a id="a-58"></a>计著种种言说章句，<a id="a-59"></a>于不生不灭作无性想；<a id="a-5A"></a>不知如来名号差别如因陀罗、<a id="a-5B"></a>释迦，<a id="a-5C"></a>不兰、<a id="a-5D"></a>陀罗，<a id="a-5E"></a>不解自通会归终极，<a id="a-5F"></a>于一切法随说计著。<a id="a-5G"></a>大慧，<a id="a-5H"></a>彼诸痴人作如是言：<a id="a-5I"></a>‘义如言说，<a id="a-5J"></a>义说无异。<a id="a-5K"></a>’所以者何？<a id="a-5L"></a>谓义无身故。<a id="a-5M"></a>言说之外，<a id="a-5N"></a>更无余义，<a id="a-5O"></a>惟止言说。<a id="a-5P"></a>大慧，<a id="a-5Q"></a>彼恶烧智，<a id="a-5R"></a>不知言说自性，<a id="a-5S"></a>不知言说生灭，<a id="a-5T"></a>义不生灭。<a id="a-5U"></a>大慧，<a id="a-5V"></a>一切言说堕于文字，<a id="a-5W"></a>义则不堕。<a id="a-5X"></a>离性非性故，<a id="a-5Y"></a>无受生，<a id="a-5Z"></a>亦无身。</p>
  <p id="a5a">“大慧，<a id="a-5b"></a>如来不说堕文字法。<a id="a-5c"></a>文字有无，<a id="a-5d"></a>不可得故，<a id="a-5e"></a>除不堕文字。<a id="a-5f"></a>大慧，<a id="a-5g"></a>若有说言，<a id="a-5h"></a>如来说堕文字法者，<a id="a-5i"></a>此则妄说，<a id="a-5j"></a>法离文字故。<a id="a-5k"></a>是故，<a id="a-5l"></a>大慧，<a id="a-5m"></a>我等及诸菩萨，<a id="a-5n"></a>不说一字，<a id="a-5o"></a>不答一字。<a id="a-5p"></a>所以者何？<a id="a-5q"></a>法离文字故，<a id="a-5r"></a>非不饶益义说。<a id="a-5s"></a>言说者，<a id="a-5t"></a>众生妄想故。<a id="a-5u"></a>大慧，<a id="a-5v"></a>若不说一切法者，<a id="a-5w"></a>教法则坏；<a id="a-5x"></a>教法坏者，<a id="a-5y"></a>则无诸佛、<a id="a-5z"></a>菩萨、<a id="a-60"></a>缘觉、<a id="a-61"></a>声闻；<a id="a-62"></a>若无者，<a id="a-63"></a>谁说？<a id="a-64"></a>为谁？<a id="a-65"></a>是故，<a id="a-66"></a>大慧，<a id="a-67"></a>菩萨摩诃萨，<a id="a-68"></a>莫著言说；<a id="a-69"></a>随宜方便，<a id="a-6A"></a>广说经法。<a id="a-6B"></a>以众生、<a id="a-6C"></a>希望烦恼不一故，<a id="a-6D"></a>我及诸佛，<a id="a-6E"></a>为彼种种异解众生而说诸法，<a id="a-6F"></a>令离心意意识故，<a id="a-6G"></a>不为得自觉圣智处。</p>
  <p id="a6H">“大慧，<a id="a-6I"></a>于一切法无所有，<a id="a-6J"></a>觉自心现量，<a id="a-6K"></a>离二妄想。<a id="a-6L"></a>诸菩萨摩诃萨依于义，<a id="a-6M"></a>不依文字。<a id="a-6N"></a>若善男子、<a id="a-6O"></a>善女人，<a id="a-6P"></a>依文字者，<a id="a-6Q"></a>自坏第一义，<a id="a-6R"></a>亦不能觉他，<a id="a-6S"></a>堕恶见相续而为众说，<a id="a-6T"></a>不善了知一切法、<a id="a-6U"></a>一切地、<a id="a-6V"></a>一切相，<a id="a-6W"></a>亦不知章句。<a id="a-6X"></a>若善一切法、<a id="a-6Y"></a>一切地、<a id="a-6Z"></a>一切相，<a id="a-6a"></a>通达章句，<a id="a-6b"></a>具足性义，<a id="a-6c"></a>彼则能以正无相乐而自娱乐，<a id="a-6d"></a>平等大乘建立众生。</p>
  <p id="a6e">“大慧，<a id="a-6f"></a>摄受大乘者，<a id="a-6g"></a>则摄受诸佛、<a id="a-6h"></a>菩萨、<a id="a-6i"></a>缘觉、<a id="a-6j"></a>声闻；<a id="a-6k"></a>摄受诸佛、<a id="a-6l"></a>菩萨、<a id="a-6m"></a>缘觉、<a id="a-6n"></a>声闻者，<a id="a-6o"></a>则摄受一切众生；<a id="a-6p"></a>摄受一切众生者，<a id="a-6q"></a>则摄受正法；<a id="a-6r"></a>摄受正法者，<a id="a-6s"></a>则佛种不断；<a id="a-6t"></a>佛种不断者，<a id="a-6u"></a>则能了知得殊胜入处。<a id="a-6v"></a>知得殊胜入处，<a id="a-6w"></a>菩萨摩诃萨常得化生，<a id="a-6x"></a>建立大乘十自在力，<a id="a-6y"></a>现众色像，<a id="a-6z"></a>通达众生形类、<a id="a-70"></a>希望、<a id="a-71"></a>烦恼诸相，<a id="a-72"></a>如实说法。<a id="a-73"></a>如实者，<a id="a-74"></a>不异；<a id="a-75"></a>如实者，<a id="a-76"></a>不来不去相，<a id="a-77"></a>一切虚伪息，<a id="a-78"></a>是名如实。</p>
  <p id="a79">“大慧，<a id="a-7A"></a>善男子、<a id="a-7B"></a>善女人，<a id="a-7C"></a>不应摄受，<a id="a-7D"></a>随说计著。<a id="a-7E"></a>真实者，<a id="a-7F"></a>离文字故。<a id="a-7G"></a>大慧，<a id="a-7H"></a>如为愚夫以指指物，<a id="a-7I"></a>愚夫观指，<a id="a-7J"></a>不得实义。<a id="a-7K"></a>如是愚夫随言说指，<a id="a-7L"></a>摄受计著，<a id="a-7M"></a>至竟不舍，<a id="a-7N"></a>终不能得离言说指第一实义。<a id="a-7O"></a>大慧，<a id="a-7P"></a>譬如婴儿，<a id="a-7Q"></a>应食熟食，<a id="a-7R"></a>不应食生。<a id="a-7S"></a>若食生者，<a id="a-7T"></a>则令发狂，<a id="a-7U"></a>不知次第方便熟故。<a id="a-7V"></a>大慧，<a id="a-7W"></a>如是不生不灭，<a id="a-7X"></a>不方便修，<a id="a-7Y"></a>则为不善。<a id="a-7Z"></a>是故应当善修方便，<a id="a-7a"></a>莫随言说，<a id="a-7b"></a>如视指端。<a id="a-7c"></a>是故，<a id="a-7d"></a>大慧，<a id="a-7e"></a>于真实义，<a id="a-7f"></a>当方便修。<a id="a-7g"></a>真实义者，<a id="a-7h"></a>微妙寂静，<a id="a-7i"></a>是涅槃因。<a id="a-7j"></a>言说者，<a id="a-7k"></a>妄想合；<a id="a-7l"></a>妄想者，<a id="a-7m"></a>集生死。</p>
  <p id="a7n">“大慧，<a id="a-7o"></a>实义者，<a id="a-7p"></a>从多闻者得。<a id="a-7q"></a>大慧，<a id="a-7r"></a>多闻者，<a id="a-7s"></a>谓善于义，<a id="a-7t"></a>非善言说。<a id="a-7u"></a>善义者，<a id="a-7v"></a>不堕一切外道经论；<a id="a-7w"></a>身自不随，<a id="a-7x"></a>亦不令他随，<a id="a-7y"></a>是则名曰大德多闻。<a id="a-7z"></a>是故欲求义者，<a id="a-80"></a>当亲近多闻，<a id="a-81"></a>所谓善义；<a id="a-82"></a>与此相违，<a id="a-83"></a>计著言说，<a id="a-84"></a>应当远离。<a id="a-85"></a>”</p>
  <p id="a86">尔时，<a id="a-87"></a>大慧菩萨，<a id="a-88"></a>复承佛威神而白佛言：<a id="a-89"></a>“世尊，<a id="a-8A"></a>世尊显示不生不灭，<a id="a-8B"></a>无有奇特。<a id="a-8C"></a>所以者何？<a id="a-8D"></a>一切外道因，<a id="a-8E"></a>亦不生不灭；<a id="a-8F"></a>世尊亦说虚空、<a id="a-8G"></a>非数缘灭及涅槃界，<a id="a-8H"></a>不生不灭。<a id="a-8I"></a>世尊，<a id="a-8J"></a>外道说因，<a id="a-8K"></a>生诸世间；<a id="a-8L"></a>世尊亦说无明、<a id="a-8M"></a>爱、<a id="a-8N"></a>业妄想为缘，<a id="a-8O"></a>生诸世间。<a id="a-8P"></a>彼因、<a id="a-8Q"></a>此缘，<a id="a-8R"></a>名差别耳！<a id="a-8S"></a>外物因缘亦如是，<a id="a-8T"></a>世尊与外道论无有差别。<a id="a-8U"></a>微尘、<a id="a-8V"></a>胜妙、<a id="a-8W"></a>自在、<a id="a-8X"></a>众生主等，<a id="a-8Y"></a>如是九物不生不灭；<a id="a-8Z"></a>世尊亦说，<a id="a-8a"></a>一切性不生不灭，<a id="a-8b"></a>有无不可得。<a id="a-8c"></a>外道亦说四大不坏自性，<a id="a-8d"></a>不生不灭，<a id="a-8e"></a>四大常；<a id="a-8f"></a>是四大，<a id="a-8g"></a>乃至周流诸趣，<a id="a-8h"></a>不舍自性。<a id="a-8i"></a>世尊所说，<a id="a-8j"></a>亦复如是。<a id="a-8k"></a>是故我言无有奇特。</p>
  <p id="a8l">“惟愿世尊，<a id="a-8m"></a>为说差别所以奇特，<a id="a-8n"></a>胜诸外道。<a id="a-8o"></a>若无差别者，<a id="a-8p"></a>一切外道皆亦是佛，<a id="a-8q"></a>以不生不灭故。<a id="a-8r"></a>而世尊说，<a id="a-8s"></a>一世界中，<a id="a-8t"></a>多佛出世者，<a id="a-8u"></a>无有是处。<a id="a-8v"></a>如向所说，<a id="a-8w"></a>一世界中应有多佛，<a id="a-8x"></a>无差别故。<a id="a-8y"></a>”</p>
  <p id="a8z">佛告大慧：<a id="a-90"></a>“我说不生不灭，<a id="a-91"></a>不同外道不生不灭。<a id="a-92"></a>所以者何？<a id="a-93"></a>彼诸外道有性自性，<a id="a-94"></a>得不生不变相；<a id="a-95"></a>我不如是堕有无品。</p>
  <p id="a96">“大慧，<a id="a-97"></a>我者，<a id="a-98"></a>离有无品，<a id="a-99"></a>离生灭，<a id="a-9A"></a>非性、<a id="a-9B"></a>非无性。<a id="a-9C"></a>如种种幻梦现，<a id="a-9D"></a>故非无性。<a id="a-9E"></a>云何无性？<a id="a-9F"></a>谓色无自性相摄受，<a id="a-9G"></a>现不现故，<a id="a-9H"></a>摄不摄故。<a id="a-9I"></a>以是故，<a id="a-9J"></a>一切性，<a id="a-9K"></a>无性、<a id="a-9L"></a>非无性。<a id="a-9M"></a>但觉自心现量，<a id="a-9N"></a>妄想不生，<a id="a-9O"></a>安隐快乐，<a id="a-9P"></a>世事永息。<a id="a-9Q"></a>愚痴凡夫妄想作事，<a id="a-9R"></a>非诸贤圣。<a id="a-9S"></a>不实妄想，<a id="a-9T"></a>如揵闼婆城及幻化人。</p>
  <p id="a9U">“大慧，<a id="a-9V"></a>如揵闼婆城及幻化人，<a id="a-9W"></a>种种众生，<a id="a-9X"></a>商贾出入。<a id="a-9Y"></a>愚夫妄想，<a id="a-9Z"></a>谓真出入；<a id="a-9a"></a>而实无有出者、<a id="a-9b"></a>入者，<a id="a-9c"></a>但彼妄想故。<a id="a-9d"></a>如是，<a id="a-9e"></a>大慧，<a id="a-9f"></a>愚痴凡夫起不生不灭，<a id="a-9g"></a>彼亦无有有为无为；<a id="a-9h"></a>如幻人生，<a id="a-9i"></a>其实无有若生若灭，<a id="a-9j"></a>性无性，<a id="a-9k"></a>无所有故。<a id="a-9l"></a>一切法亦如是，<a id="a-9m"></a>离于生灭。<a id="a-9n"></a>愚痴凡夫堕不如实，<a id="a-9o"></a>起生灭妄想，<a id="a-9p"></a>非诸贤圣。<a id="a-9q"></a>不如实者，<a id="a-9r"></a>不尔。<a id="a-9s"></a>如性自性妄想，<a id="a-9t"></a>亦不异。<a id="a-9u"></a>若异妄想者，<a id="a-9v"></a>计著一切性自性，<a id="a-9w"></a>不见寂静；<a id="a-9x"></a>不见寂静者，<a id="a-9y"></a>终不离妄想。<a id="a-9z"></a>是故，<a id="a-A0"></a>大慧，<a id="a-A1"></a>无相见胜，<a id="a-A2"></a>非相见。<a id="a-A3"></a>相者，<a id="a-A4"></a>受生因，<a id="a-A5"></a>故不胜。</p>
  <p id="aA6">“大慧，<a id="a-A7"></a>无相者，<a id="a-A8"></a>妄想不生，<a id="a-A9"></a>不起不灭，<a id="a-AA"></a>我说涅槃。<a id="a-AB"></a>大慧，<a id="a-AC"></a>涅槃者，<a id="a-AD"></a>如真实义见，<a id="a-AE"></a>离先妄想心心数法，<a id="a-AF"></a>逮得如来自觉圣智，<a id="a-AG"></a>我说是涅槃。<a id="a-AH"></a>”</p>
  <p id="aAI">尔时，<a id="a-AJ"></a>世尊欲重宣此义，<a id="a-AK"></a>而说偈言：</p>
  <p id="aAL">“灭除彼生论，<a id="a-AM"></a> 建立不生义，</p>
  <p id="aAN">我说如是法，<a id="a-AO"></a> 愚夫不能知。</p>
  <p id="aAP">一切法不生，<a id="a-AQ"></a> 无性无所有，</p>
  <p id="aAR">揵闼婆幻梦，<a id="a-AS"></a> 有性者无因，</p>
  <p id="aAT">不生无自性，<a id="a-AU"></a> 何因空当说？</p>
  <p id="aAV">以离于和合，<a id="a-AW"></a> 觉知性不现，</p>
  <p id="aAX">是故空不生，<a id="a-AY"></a> 我说无自性。</p>
  <p id="aAZ">谓一一和合，<a id="a-Aa"></a> 性现而非有，</p>
  <p id="aAb">分析无和合，<a id="a-Ac"></a> 非如外道见。</p>
  <p id="aAd">梦幻及垂发，<a id="a-Ae"></a> 野马乾闼婆，</p>
  <p id="aAf">世间种种事，<a id="a-Ag"></a> 无因而相现。</p>
  <p id="aAh">折伏有因论，<a id="a-Ai"></a> 申畅无生义，</p>
  <p id="aAj">申畅无生者，<a id="a-Ak"></a> 法流永不断。</p>
  <p id="aAl">炽然无因论，<a id="a-Am"></a> 恐怖诸外道。</p>
  <p id="aAn">尔时，<a id="a-Ao"></a>大慧以偈问曰：</p>
  <p id="aAp">“云何何所因？<a id="a-Aq"></a> 彼以何故生？</p>
  <p id="aAr">于何处和合，<a id="a-As"></a> 而作无因论？<a id="a-At"></a>”</p>
  <p id="aAu">尔时，<a id="a-Av"></a>世尊复以偈答：</p>
  <p id="aAw">“观察有为法，<a id="a-Ax"></a> 非无因有因，</p>
  <p id="aAy">彼生灭论者，<a id="a-Az"></a> 所见从是灭。<a id="a-B0"></a>”</p>
  <p id="aB1">尔时，<a id="a-B2"></a>大慧说偈问曰：</p>
  <p id="aB3">“云何为无生？<a id="a-B4"></a> 为是无性耶？</p>
  <p id="aB5">为顾视诸缘，<a id="a-B6"></a> 有法名无生？</p>
  <p id="aB7">名不应无义，<a id="a-B8"></a> 惟为分别说。<a id="a-B9"></a>”</p>
  <p id="aBA">尔时，<a id="a-BB"></a>世尊复以偈答：</p>
  <p id="aBC">“非无性无生，<a id="a-BD"></a> 亦非顾诸缘，</p>
  <p id="aBE">非有性而名，<a id="a-BF"></a> 名亦非无义。</p>
  <p id="aBG">一切诸外道，<a id="a-BH"></a> 声闻及缘觉，</p>
  <p id="aBI">七住非境界，<a id="a-BJ"></a> 是名无生相。</p>
  <p id="aBK">远离诸因缘，<a id="a-BL"></a> 亦离一切事，</p>
  <p id="aBM">唯有微心住，<a id="a-BN"></a> 想所想俱离，</p>
  <p id="aBO">其身随转变，<a id="a-BP"></a> 我说是无生。</p>
  <p id="aBQ">无外性无性，<a id="a-BR"></a> 亦无心摄受，</p>
  <p id="aBS">断除一切见，<a id="a-BT"></a> 我说是无生。</p>
  <p id="aBU">如是无自性，<a id="a-BV"></a> 空等应分别，</p>
  <p id="aBW">非空故说空，<a id="a-BX"></a> 无生故说空。</p>
  <p id="aBY">因缘数和合，<a id="a-BZ"></a> 则有生有灭，</p>
  <p id="aBa">离诸因缘数，<a id="a-Bb"></a> 无别有生灭。</p>
  <p id="aBc">舍离因缘数，<a id="a-Bd"></a> 更无有异性，</p>
  <p id="aBe">若言一异者，<a id="a-Bf"></a> 是外道妄想。</p>
  <p id="aBg">有无性不生，<a id="a-Bh"></a> 非有亦非无，</p>
  <p id="aBi">除其数转变，<a id="a-Bj"></a> 是悉不可得。</p>
  <p id="aBk">但有诸俗数，<a id="a-Bl"></a> 展转为钩锁，</p>
  <p id="aBm">离彼因缘锁，<a id="a-Bn"></a> 生义不可得。</p>
  <p id="aBo">生无性不起，<a id="a-Bp"></a> 离诸外道过，</p>
  <p id="aBq">但说缘钩锁，<a id="a-Br"></a> 凡愚不能了。</p>
  <p id="aBs">若离缘钩锁，<a id="a-Bt"></a> 别有生性者，</p>
  <p id="aBu">是则无因论，<a id="a-Bv"></a> 破坏钩锁义。</p>
  <p id="aBw">如灯显众像，<a id="a-Bx"></a> 钩锁现若然，</p>
  <p id="aBy">是则离钩锁，<a id="a-Bz"></a> 别更有诸性。</p>
  <p id="aC0">无性无有生，<a id="a-C1"></a> 如虚空自性，</p>
  <p id="aC2">若离于钩锁，<a id="a-C3"></a> 慧无所分别。</p>
  <p id="aC4">复有余无生，<a id="a-C5"></a> 贤圣所得法，</p>
  <p id="aC6">彼生无生者，<a id="a-C7"></a> 是则无生忍。</p>
  <p id="aC8">若使诸世间，<a id="a-C9"></a> 观察钩锁者，</p>
  <p id="aCA">一切离钩锁，<a id="a-CB"></a> 从是得三昧。</p>
  <p id="aCC">痴爱诸业等，<a id="a-CD"></a> 是则内钩锁，</p>
  <p id="aCE">钻燧泥团轮，<a id="a-CF"></a> 种子等名外。</p>
  <p id="aCG">若使有他性，<a id="a-CH"></a> 而从因缘生，</p>
  <p id="aCI">彼非钩锁义，<a id="a-CJ"></a> 是则不成就。</p>
  <p id="aCK">若生无自性，<a id="a-CL"></a> 彼为谁钩锁，</p>
  <p id="aCM">展转相生故，<a id="a-CN"></a> 当知因缘义。</p>
  <p id="aCO">坚湿暖动法，<a id="a-CP"></a> 凡愚生妄想，</p>
  <p id="aCQ">离数无异法，<a id="a-CR"></a> 是则说无性。</p>
  <p id="aCS">如医疗众病，<a id="a-CT"></a> 无有若干论，</p>
  <p id="aCU">以病差别故，<a id="a-CV"></a> 为设种种治。</p>
  <p id="aCW">我为彼众生，<a id="a-CX"></a> 破坏诸烦恼，</p>
  <p id="aCY">知其根优劣，<a id="a-CZ"></a> 为彼说度门。</p>
  <p id="aCa">非烦恼根异，<a id="a-Cb"></a> 而有种种法，</p>
  <p id="aCc">唯说一乘法，<a id="a-Cd"></a> 是则为大乘。<a id="a-Ce"></a>”</p>
  <p id="aCf">尔时，<a id="a-Cg"></a>大慧菩萨摩诃萨，<a id="a-Ch"></a>复白佛言：<a id="a-Ci"></a>“世尊，<a id="a-Cj"></a>一切外道皆起无常妄想。<a id="a-Ck"></a>世尊亦说：<a id="a-Cl"></a>‘一切行无常，<a id="a-Cm"></a>是生灭法。<a id="a-Cn"></a>’此义云何？<a id="a-Co"></a>为邪、<a id="a-Cp"></a>为正？<a id="a-Cq"></a>为有几种无常？<a id="a-Cr"></a>”</p>
  <p id="aCs">佛告大慧：<a id="a-Ct"></a>“一切外道有七种无常，<a id="a-Cu"></a>非我法也。<a id="a-Cv"></a>何等为七？<a id="a-Cw"></a>彼有说言作已而舍，<a id="a-Cx"></a>是名无常。<a id="a-Cy"></a>有说形处坏，<a id="a-Cz"></a>是名无常。<a id="a-D0"></a>有说即色是无常。<a id="a-D1"></a>有说色转变中间，<a id="a-D2"></a>是名无常；<a id="a-D3"></a>无间自之散坏，<a id="a-D4"></a>如乳酪等转变，<a id="a-D5"></a>中间不可见，<a id="a-D6"></a>无常毁坏，<a id="a-D7"></a>一切性转。<a id="a-D8"></a>有说性无常。<a id="a-D9"></a>有说性无性无常。<a id="a-DA"></a>有说一切法不生无常，<a id="a-DB"></a>入一切法。</p>
  <p id="aDC">“大慧，<a id="a-DD"></a>性无性无常，<a id="a-DE"></a>谓四大及所造，<a id="a-DF"></a>自相坏。<a id="a-DG"></a>四大自性，<a id="a-DH"></a>不可得，<a id="a-DI"></a>不生。</p>
  <p id="aDJ">“彼不生无常者，<a id="a-DK"></a>非常无常，<a id="a-DL"></a>一切法有无不生；<a id="a-DM"></a>分析乃至微尘，<a id="a-DN"></a>不可见，<a id="a-DO"></a>是不生义非生，<a id="a-DP"></a>是名不生无常相。<a id="a-DQ"></a>若不觉此者，<a id="a-DR"></a>堕一切外道，<a id="a-DS"></a>生无常义。</p>
  <p id="aDT">“大慧，<a id="a-DU"></a>性无常者，<a id="a-DV"></a>是自心妄想，<a id="a-DW"></a>非常无常性。<a id="a-DX"></a>所以者何？<a id="a-DY"></a>谓无常自性不坏。<a id="a-DZ"></a>大慧，<a id="a-Da"></a>此是一切性无性无常事。<a id="a-Db"></a>除无常，<a id="a-Dc"></a>无有能令一切法性无性者。<a id="a-Dd"></a>如杖瓦石破坏诸物，<a id="a-De"></a>现见各各不异，<a id="a-Df"></a>是性无常事，<a id="a-Dg"></a>非作所作有差别，<a id="a-Dh"></a>此是无常，<a id="a-Di"></a>此是事；<a id="a-Dj"></a>作所作无异者，<a id="a-Dk"></a>一切性常，<a id="a-Dl"></a>无因性。<a id="a-Dm"></a>大慧，<a id="a-Dn"></a>一切性，<a id="a-Do"></a>无性有因，<a id="a-Dp"></a>非凡愚所知。<a id="a-Dq"></a>非因不相似事生。<a id="a-Dr"></a>若生者，<a id="a-Ds"></a>一切性悉皆无常。<a id="a-Dt"></a>是不相似事，<a id="a-Du"></a>作所作，<a id="a-Dv"></a>无有别异，<a id="a-Dw"></a>而悉见有异。<a id="a-Dx"></a>若性无常者，<a id="a-Dy"></a>堕作因性相；<a id="a-Dz"></a>若堕者，<a id="a-E0"></a>一切性不究竟。<a id="a-E1"></a>一切性，<a id="a-E2"></a>作因相堕者，<a id="a-E3"></a>自无常应无常；<a id="a-E4"></a>无常无常故，<a id="a-E5"></a>一切性不无常，<a id="a-E6"></a>应是常。<a id="a-E7"></a>若无常入一切性者，<a id="a-E8"></a>应堕三世。<a id="a-E9"></a>彼过去色与坏俱，<a id="a-EA"></a>未来不生，<a id="a-EB"></a>色不生故，<a id="a-EC"></a>现在色与坏相俱。<a id="a-ED"></a>色者，<a id="a-EE"></a>四大积集差别，<a id="a-EF"></a>四大及造色，<a id="a-EG"></a>自性不坏，<a id="a-EH"></a>离异不异故。<a id="a-EI"></a>一切外道，<a id="a-EJ"></a>一切四大不坏；<a id="a-EK"></a>一切三有，<a id="a-EL"></a>四大及造色，<a id="a-EM"></a>在所知，<a id="a-EN"></a>有生灭。<a id="a-EO"></a>离四大造色，<a id="a-EP"></a>一切外道于何所思惟无常？<a id="a-EQ"></a>四大不生，<a id="a-ER"></a>自性相不坏故离。</p>
  <p id="aES">“始造无常者，<a id="a-ET"></a>非四大复有异四大，<a id="a-EU"></a>各各异相自相故，<a id="a-EV"></a>非差别可得；<a id="a-EW"></a>彼无差别，<a id="a-EX"></a>斯等不更造。<a id="a-EY"></a>二方便不作，<a id="a-EZ"></a>当知是无常。</p>
  <p id="aEa">“彼形处坏无常者，<a id="a-Eb"></a>谓四大及造色不坏，<a id="a-Ec"></a>至竟不坏。<a id="a-Ed"></a>大慧，<a id="a-Ee"></a>竟者分析乃至微尘，<a id="a-Ef"></a>观察坏四大及造色，<a id="a-Eg"></a>形处异见，<a id="a-Eh"></a>长短不可得，<a id="a-Ei"></a>非四大。<a id="a-Ej"></a>四大不坏，<a id="a-Ek"></a>形处坏现，<a id="a-El"></a>堕在数论。</p>
  <p id="aEm">“色即无常者，<a id="a-En"></a>谓色即是无常。<a id="a-Eo"></a>彼则形处无常，<a id="a-Ep"></a>非四大。<a id="a-Eq"></a>若四大无常者，<a id="a-Er"></a>非俗数言说。<a id="a-Es"></a>世俗言说非性者，<a id="a-Et"></a>则堕世论；<a id="a-Eu"></a>见一切性，<a id="a-Ev"></a>但有言说，<a id="a-Ew"></a>不见自相生。</p>
  <p id="aEx">“转变无常者，<a id="a-Ey"></a>谓色异性现，<a id="a-Ez"></a>非四大。<a id="a-F0"></a>如金作庄严具，<a id="a-F1"></a>转变现，<a id="a-F2"></a>非金性坏，<a id="a-F3"></a>但庄严具处所坏。<a id="a-F4"></a>如是余性转变等，<a id="a-F5"></a>亦如是。<a id="a-F6"></a>如是等种种外道，<a id="a-F7"></a>无常见妄想。<a id="a-F8"></a>火烧四大时，<a id="a-F9"></a>自相不烧；<a id="a-FA"></a>各各自相相坏者，<a id="a-FB"></a>四大造色应断。</p>
  <p id="aFC">“大慧，<a id="a-FD"></a>我法起非常非无常。<a id="a-FE"></a>所以者何？<a id="a-FF"></a>谓外性不决定故。<a id="a-FG"></a>唯说三有微心，<a id="a-FH"></a>不说种种相有生有灭。<a id="a-FI"></a>四大合会差别，<a id="a-FJ"></a>四大及造色故。<a id="a-FK"></a>妄想二种事摄所摄；<a id="a-FL"></a>知二种妄想，<a id="a-FM"></a>离外性无性二种见。<a id="a-FN"></a>觉自心现量妄想者，<a id="a-FO"></a>思想作行生，<a id="a-FP"></a>非不作行。<a id="a-FQ"></a>离心性无性妄想。<a id="a-FR"></a>世间、<a id="a-FS"></a>出世间、<a id="a-FT"></a>上上一切法，<a id="a-FU"></a>非常非无常。<a id="a-FV"></a>不觉自心现量，<a id="a-FW"></a>堕二边恶见相续。<a id="a-FX"></a>一切外道，<a id="a-FY"></a>不觉自妄想。<a id="a-FZ"></a>此凡夫无有根本，<a id="a-Fa"></a>谓世间、<a id="a-Fb"></a>出世间、<a id="a-Fc"></a>上上，<a id="a-Fd"></a>从说妄想生，<a id="a-Fe"></a>非凡愚所觉。<a id="a-Ff"></a>”</p>
  <p id="aFg">尔时，<a id="a-Fh"></a>世尊欲重宣此义，<a id="a-Fi"></a>而说偈言：</p>
  <p id="aFj">“远离于始造，<a id="a-Fk"></a> 及与形处异，</p>
  <p id="aFl">性与色无常，<a id="a-Fm"></a> 外道愚妄想。</p>
  <p id="aFn">诸性无有坏，<a id="a-Fo"></a> 大大自性住，</p>
  <p id="aFp">外道无常想，<a id="a-Fq"></a> 没在种种见。</p>
  <p id="aFr">彼诸外道等，<a id="a-Fs"></a> 无若生若灭，</p>
  <p id="aFt">大大性自常，<a id="a-Fu"></a> 何谓无常想？</p>
  <p id="aFv">一切唯心量，<a id="a-Fw"></a> 二种心流转，</p>
  <p id="aFx">摄受及所摄，<a id="a-Fy"></a> 无有我我所。</p>
  <p id="aFz">梵天为树根，<a id="a-G0"></a> 枝条普周遍，</p>
  <p id="aG1">如是我所说，<a id="a-G2"></a> 唯是彼心量。<a id="a-G3"></a>”</p>
  <p id="aG4">尔时，<a id="a-G5"></a>大慧菩萨复白佛言：<a id="a-G6"></a>“世尊，<a id="a-G7"></a>惟愿为说一切菩萨、<a id="a-G8"></a>声闻、<a id="a-G9"></a>缘觉灭正受次第相续。<a id="a-GA"></a>若善于灭正受次第相续相者，<a id="a-GB"></a>我及余菩萨，<a id="a-GC"></a>终不妄舍灭正受乐门，<a id="a-GD"></a>不堕一切声闻、<a id="a-GE"></a>缘觉、<a id="a-GF"></a>外道愚痴。<a id="a-GG"></a>”</p>
  <p id="aGH">佛告大慧：<a id="a-GI"></a>“谛听！<a id="a-GJ"></a>谛听！<a id="a-GK"></a>善思念之，<a id="a-GL"></a>当为汝说。<a id="a-GM"></a>”</p>
  <p id="aGN">大慧白佛言：<a id="a-GO"></a>“世尊，<a id="a-GP"></a>惟愿为说。<a id="a-GQ"></a>”</p>
  <p id="aGR">佛告大慧：<a id="a-GS"></a>“六地起菩萨摩诃萨及声闻、<a id="a-GT"></a>缘觉入灭正受。<a id="a-GU"></a>第七地菩萨摩诃萨，<a id="a-GV"></a>念念正受，<a id="a-GW"></a>离一切性自性相正受，<a id="a-GX"></a>非声闻、<a id="a-GY"></a>缘觉。<a id="a-GZ"></a>诸声闻、<a id="a-Ga"></a>缘觉，<a id="a-Gb"></a>堕有行摄所摄相灭正受，<a id="a-Gc"></a>是故七地非念正受；<a id="a-Gd"></a>得一切法无差别相非分，<a id="a-Ge"></a>得种种相性，<a id="a-Gf"></a>觉一切法善不善性相正受，<a id="a-Gg"></a>是故七地无善念正受。</p>
  <p id="aGh">“大慧，<a id="a-Gi"></a>八地菩萨及声闻、<a id="a-Gj"></a>缘觉，<a id="a-Gk"></a>心意意识妄想相灭。<a id="a-Gl"></a>初地乃至七地菩萨摩诃萨，<a id="a-Gm"></a>观三界心意意识量，<a id="a-Gn"></a>离我、<a id="a-Go"></a>我所。<a id="a-Gp"></a>自妄想修，<a id="a-Gq"></a>堕外性种种相愚夫，<a id="a-Gr"></a>二种自心摄所摄，<a id="a-Gs"></a>向无知，<a id="a-Gt"></a>不觉无始过恶，<a id="a-Gu"></a>虚伪习气所薰。</p>
  <p id="aGv">“大慧，<a id="a-Gw"></a>八地菩萨摩诃萨，<a id="a-Gx"></a>声闻、<a id="a-Gy"></a>缘觉涅槃。<a id="a-Gz"></a>菩萨者，<a id="a-H0"></a>三昧觉所持，<a id="a-H1"></a>是故三昧门乐，<a id="a-H2"></a>不般涅槃；<a id="a-H3"></a>若不持者，<a id="a-H4"></a>如来地不满足，<a id="a-H5"></a>弃舍一切为众生事，<a id="a-H6"></a>佛种则断；<a id="a-H7"></a>诸佛世尊，<a id="a-H8"></a>为示如来不可思议无量功德。<a id="a-H9"></a>声闻、<a id="a-HA"></a>缘觉，<a id="a-HB"></a>三昧门得乐所牵故，<a id="a-HC"></a>作涅槃想。</p>
  <p id="aHD">“大慧，<a id="a-HE"></a>我分部七地，<a id="a-HF"></a>善修心意意识相，<a id="a-HG"></a>善修我、<a id="a-HH"></a>我所，<a id="a-HI"></a>摄受人法无我、<a id="a-HJ"></a>生灭自共相，<a id="a-HK"></a>善四无碍、<a id="a-HL"></a>决定力三昧门地，<a id="a-HM"></a>次第相续入道品法。<a id="a-HN"></a>不令菩萨摩诃萨，<a id="a-HO"></a>不觉自共相，<a id="a-HP"></a>不善七地堕外道邪径，<a id="a-HQ"></a>故立地次第。<a id="a-HR"></a>大慧，<a id="a-HS"></a>彼实无有若生若灭，<a id="a-HT"></a>除自心现量。<a id="a-HU"></a>所谓地次第相续，<a id="a-HV"></a>及三界种种行，<a id="a-HW"></a>愚夫所不觉。<a id="a-HX"></a>愚夫所不觉者，<a id="a-HY"></a>谓我及诸佛说地次第相续，<a id="a-HZ"></a>及说三界种种行。</p>
  <p id="aHa">“复次，<a id="a-Hb"></a>大慧，<a id="a-Hc"></a>声闻、<a id="a-Hd"></a>缘觉，<a id="a-He"></a>第八菩萨地，<a id="a-Hf"></a>灭三昧乐门醉所醉，<a id="a-Hg"></a>不善自心现量自共相，<a id="a-Hh"></a>习气所障，<a id="a-Hi"></a>堕人法无我法摄受见，<a id="a-Hj"></a>妄想涅槃想，<a id="a-Hk"></a>非寂灭智慧觉。<a id="a-Hl"></a>大慧，<a id="a-Hm"></a>菩萨者，<a id="a-Hn"></a>见灭三昧门乐，<a id="a-Ho"></a>本愿哀愍大悲成就，<a id="a-Hp"></a>知分别十无尽句，<a id="a-Hq"></a>不妄想涅槃想。<a id="a-Hr"></a>彼已涅槃妄想不生故，<a id="a-Hs"></a>离摄所摄妄想；<a id="a-Ht"></a>觉了自心现量，<a id="a-Hu"></a>一切诸法妄想不生；<a id="a-Hv"></a>不堕心意意识、<a id="a-Hw"></a>外性自性相计著妄想；<a id="a-Hx"></a>非佛法因不生，<a id="a-Hy"></a>随智慧生，<a id="a-Hz"></a>得如来自觉地。<a id="a-I0"></a>如人梦中方便度水，<a id="a-I1"></a>未度而觉，<a id="a-I2"></a>觉已思惟：<a id="a-I3"></a>‘为正、<a id="a-I4"></a>为邪？<a id="a-I5"></a>非正、<a id="a-I6"></a>非邪？<a id="a-I7"></a>余无始见闻觉识，<a id="a-I8"></a>因想，<a id="a-I9"></a>种种习气，<a id="a-IA"></a>种种形处，<a id="a-IB"></a>堕有无想，<a id="a-IC"></a>心意意识梦现。<a id="a-ID"></a>’大慧，<a id="a-IE"></a>如是菩萨摩诃萨，<a id="a-IF"></a>于第八菩萨地，<a id="a-IG"></a>见妄想生；<a id="a-IH"></a>从初地转进至第七地，<a id="a-II"></a>见一切法如幻等方便；<a id="a-IJ"></a>度摄所摄心妄想行已，<a id="a-IK"></a>作佛法方便，<a id="a-IL"></a>未得者令得。<a id="a-IM"></a>大慧，<a id="a-IN"></a>此是菩萨，<a id="a-IO"></a>涅槃方便不坏，<a id="a-IP"></a>离心意意识，<a id="a-IQ"></a>得无生法忍。</p>
  <p id="aIR">“大慧，<a id="a-IS"></a>于第一义，<a id="a-IT"></a>无次第相续，<a id="a-IU"></a>说无所有妄想寂灭法。<a id="a-IV"></a>”</p>
  <p id="aIW">尔时，<a id="a-IX"></a>世尊欲重宣此义，<a id="a-IY"></a>而说偈言：</p>
  <p id="aIZ">“心量无所有，<a id="a-Ia"></a> 此住及佛地，</p>
  <p id="aIb">去来及现在，<a id="a-Ic"></a> 三世诸佛说。</p>
  <p id="aId">心量地第七，<a id="a-Ie"></a> 无所有第八，</p>
  <p id="aIf">二地名为住，<a id="a-Ig"></a> 佛地名最胜。</p>
  <p id="aIh">自觉知及净，<a id="a-Ii"></a> 此则是我地，</p>
  <p id="aIj">自在最胜处，<a id="a-Ik"></a> 清净妙庄严。</p>
  <p id="aIl">照耀如盛火，<a id="a-Im"></a> 光明悉遍至，</p>
  <p id="aIn">炽焰不坏目，<a id="a-Io"></a> 周轮化三有。</p>
  <p id="aIp">化现在三有，<a id="a-Iq"></a> 或有先时化，</p>
  <p id="aIr">于彼演说乘，<a id="a-Is"></a> 皆是如来地。</p>
  <p id="aIt">十地则为初，<a id="a-Iu"></a> 初则为八地，</p>
  <p id="aIv">第九则为七，<a id="a-Iw"></a> 七亦复为八，</p>
  <p id="aIx">第二为第三，<a id="a-Iy"></a> 第四为第五，</p>
  <p id="aIz">第三为第六，<a id="a-J0"></a> 无所有何次？<a id="a-J1"></a>”</p>
  <p id="aJ2">尔时，<a id="a-J3"></a>大慧菩萨复白佛言：<a id="a-J4"></a>“世尊，<a id="a-J5"></a>如来应供等正觉，<a id="a-J6"></a>为常、<a id="a-J7"></a>无常？<a id="a-J8"></a>”</p>
  <p id="aJ9">佛告大慧：<a id="a-JA"></a>“如来应供等正觉，<a id="a-JB"></a>非常、<a id="a-JC"></a>非无常，<a id="a-JD"></a>谓二俱有过。<a id="a-JE"></a>常者，<a id="a-JF"></a>有作主过；<a id="a-JG"></a>常者，<a id="a-JH"></a>一切外道说，<a id="a-JI"></a>作者无所作。<a id="a-JJ"></a>是故如来常非常；<a id="a-JK"></a>非作常，<a id="a-JL"></a>有过故。<a id="a-JM"></a>若如来无常者，<a id="a-JN"></a>有作无常过，<a id="a-JO"></a>阴所相；<a id="a-JP"></a>相无性阴坏，<a id="a-JQ"></a>则应断，<a id="a-JR"></a>而如来不断。<a id="a-JS"></a>大慧，<a id="a-JT"></a>一切所作皆无常，<a id="a-JU"></a>如瓶、<a id="a-JV"></a>衣等，<a id="a-JW"></a>一切皆无常过。<a id="a-JX"></a>一切智，<a id="a-JY"></a>众具方便，<a id="a-JZ"></a>应无义，<a id="a-Ja"></a>以所作故；<a id="a-Jb"></a>一切所作，<a id="a-Jc"></a>皆应是如来，<a id="a-Jd"></a>无差别因性故。<a id="a-Je"></a>是故，<a id="a-Jf"></a>大慧，<a id="a-Jg"></a>如来非常、<a id="a-Jh"></a>非无常。</p>
  <p id="aJi">“复次，<a id="a-Jj"></a>大慧，<a id="a-Jk"></a>如来非如虚空常。<a id="a-Jl"></a>如虚空常者，<a id="a-Jm"></a>自觉圣智众具，<a id="a-Jn"></a>无义过。<a id="a-Jo"></a>大慧，<a id="a-Jp"></a>譬如虚空非常、<a id="a-Jq"></a>非无常，<a id="a-Jr"></a>离常无常、<a id="a-Js"></a>一异、<a id="a-Jt"></a>俱不俱、<a id="a-Ju"></a>常无常过，<a id="a-Jv"></a>故不可说，<a id="a-Jw"></a>是故如来非常。<a id="a-Jx"></a>复次，<a id="a-Jy"></a>大慧，<a id="a-Jz"></a>若如来无生常者，<a id="a-K0"></a>如兔马等角，<a id="a-K1"></a>以无生常过故，<a id="a-K2"></a>方便无义。<a id="a-K3"></a>以无生常过故，<a id="a-K4"></a>如来非常。<a id="a-K5"></a>复次，<a id="a-K6"></a>大慧，<a id="a-K7"></a>更有余事，<a id="a-K8"></a>知如来常。<a id="a-K9"></a>所以者何？<a id="a-KA"></a>谓无间所得智常，<a id="a-KB"></a>故如来常。<a id="a-KC"></a>大慧，<a id="a-KD"></a>若如来出世、<a id="a-KE"></a>若不出世，<a id="a-KF"></a>法毕定住。<a id="a-KG"></a>声闻、<a id="a-KH"></a>缘觉，<a id="a-KI"></a>诸佛如来无间住，<a id="a-KJ"></a>不住虚空，<a id="a-KK"></a>亦非愚夫之所觉知。<a id="a-KL"></a>大慧，<a id="a-KM"></a>如来所得智，<a id="a-KN"></a>是般若所熏。<a id="a-KO"></a>大慧，<a id="a-KP"></a>如来非心意意识，<a id="a-KQ"></a>彼诸阴界入处所熏。<a id="a-KR"></a>大慧，<a id="a-KS"></a>一切三有，<a id="a-KT"></a>皆是不实妄想所生；<a id="a-KU"></a>如来不从不实虚妄想生。<a id="a-KV"></a>大慧，<a id="a-KW"></a>以二法故，<a id="a-KX"></a>有常无常，<a id="a-KY"></a>非不二。<a id="a-KZ"></a>不二者寂静，<a id="a-Ka"></a>一切法无二生相故。<a id="a-Kb"></a>是故，<a id="a-Kc"></a>如来应供等正觉，<a id="a-Kd"></a>非常、<a id="a-Ke"></a>非无常。</p>
  <p id="aKf">“大慧，<a id="a-Kg"></a>乃至言说分别生，<a id="a-Kh"></a>则有常、<a id="a-Ki"></a>无常过。<a id="a-Kj"></a>分别觉灭者，<a id="a-Kk"></a>则离愚夫常无常见。<a id="a-Kl"></a>不寂静慧者，<a id="a-Km"></a>永离常、<a id="a-Kn"></a>无常，<a id="a-Ko"></a>非常、<a id="a-Kp"></a>无常熏。<a id="a-Kq"></a>”</p>
  <p id="aKr">尔时，<a id="a-Ks"></a>世尊欲重宣此义，<a id="a-Kt"></a>而说偈言：</p>
  <p id="aKu">“众具无义者，<a id="a-Kv"></a> 生常无常过，</p>
  <p id="aKw">若无分别觉，<a id="a-Kx"></a> 永离常无常。</p>
  <p id="aKy">从其所立宗，<a id="a-Kz"></a> 则有众杂义，</p>
  <p id="aL0">等观自心量，<a id="a-L1"></a> 言说不可得。<a id="a-L2"></a>”</p>
  <p id="aL3">尔时，<a id="a-L4"></a>大慧菩萨复白佛言：<a id="a-L5"></a>“世尊，<a id="a-L6"></a>惟愿世尊，<a id="a-L7"></a>更为我说阴界入生灭。<a id="a-L8"></a>彼无有我，<a id="a-L9"></a>谁生谁灭？<a id="a-LA"></a>愚夫者依于生灭，<a id="a-LB"></a>不觉苦尽，<a id="a-LC"></a>不识涅槃。<a id="a-LD"></a>”</p>
  <p id="aLE">佛言：<a id="a-LF"></a>“善哉！<a id="a-LG"></a>谛听，<a id="a-LH"></a>当为汝说。<a id="a-LI"></a>”</p>
  <p id="aLJ">大慧白佛言：<a id="a-LK"></a>“唯然受教。<a id="a-LL"></a>”</p>
  <p id="aLM">佛告大慧：<a id="a-LN"></a>“如来之藏，<a id="a-LO"></a>是善不善因，<a id="a-LP"></a>能遍兴造一切趣生。<a id="a-LQ"></a>譬如伎儿，<a id="a-LR"></a>变现诸趣；<a id="a-LS"></a>离我、<a id="a-LT"></a>我所，<a id="a-LU"></a>不觉彼故，<a id="a-LV"></a>三缘和合，<a id="a-LW"></a>方便而生。<a id="a-LX"></a>外道不觉，<a id="a-LY"></a>计著作者，<a id="a-LZ"></a>为无始虚伪恶习所薰，<a id="a-La"></a>名为识藏。<a id="a-Lb"></a>生无明住地，<a id="a-Lc"></a>与七识俱；<a id="a-Ld"></a>如海浪身，<a id="a-Le"></a>常生不断。<a id="a-Lf"></a>离无常过，<a id="a-Lg"></a>离于我论，<a id="a-Lh"></a>自性无垢，<a id="a-Li"></a>毕竟清净。</p>
  <p id="aLj">“其诸余识，<a id="a-Lk"></a>有生有灭；<a id="a-Ll"></a>意意识等，<a id="a-Lm"></a>念念有七。<a id="a-Ln"></a>因不实妄想，<a id="a-Lo"></a>取诸境界，<a id="a-Lp"></a>种种形处计著名相；<a id="a-Lq"></a>不觉自心所现色相，<a id="a-Lr"></a>不觉苦乐，<a id="a-Ls"></a>不至解脱。<a id="a-Lt"></a>名相诸缠，<a id="a-Lu"></a>贪生生贪，<a id="a-Lv"></a>若因、<a id="a-Lw"></a>若攀缘，<a id="a-Lx"></a>彼诸受根灭，<a id="a-Ly"></a>次第不生；<a id="a-Lz"></a>余自心妄想，<a id="a-M0"></a>不知苦乐，<a id="a-M1"></a>入灭受想正受、<a id="a-M2"></a>第四禅，<a id="a-M3"></a>善真谛解脱修行者，<a id="a-M4"></a>作解脱想。</p>
  <p id="aM5">“不离不转，<a id="a-M6"></a>名如来藏，<a id="a-M7"></a>识藏七识流转不灭。<a id="a-M8"></a>所以者何？<a id="a-M9"></a>彼因攀缘，<a id="a-MA"></a>诸识生故；<a id="a-MB"></a>非声闻、<a id="a-MC"></a>缘觉修行境界。<a id="a-MD"></a>不觉无我，<a id="a-ME"></a>自共相摄受，<a id="a-MF"></a>生阴界入；<a id="a-MG"></a>见如来藏，<a id="a-MH"></a>五法、<a id="a-MI"></a>自性、<a id="a-MJ"></a>人法无我，<a id="a-MK"></a>则灭。<a id="a-ML"></a>地次第相续转进，<a id="a-MM"></a>余外道见不能倾动，<a id="a-MN"></a>是名住菩萨不动地。<a id="a-MO"></a>得十三昧道门乐，<a id="a-MP"></a>三昧觉所持，<a id="a-MQ"></a>观察不思议佛法，<a id="a-MR"></a>自愿不受三昧门乐及实际；<a id="a-MS"></a>向自觉圣趣，<a id="a-MT"></a>不共一切声闻、<a id="a-MU"></a>缘觉及诸外道所修行道；<a id="a-MV"></a>得十贤圣种性道，<a id="a-MW"></a>及身智意生，<a id="a-MX"></a>离三昧行。<a id="a-MY"></a>是故，<a id="a-MZ"></a>大慧，<a id="a-Ma"></a>菩萨摩诃萨欲求胜进者，<a id="a-Mb"></a>当净如来藏，<a id="a-Mc"></a>及藏识名。</p>
  <p id="aMd">“大慧，<a id="a-Me"></a>若无识藏名，<a id="a-Mf"></a>如来藏者，<a id="a-Mg"></a>则无生灭。<a id="a-Mh"></a>大慧，<a id="a-Mi"></a>然诸凡圣，<a id="a-Mj"></a>悉有生灭。<a id="a-Mk"></a>修行者自觉圣趣，<a id="a-Ml"></a>现法乐住，<a id="a-Mm"></a>不舍方便。<a id="a-Mn"></a>大慧，<a id="a-Mo"></a>此如来藏、<a id="a-Mp"></a>识藏，<a id="a-Mq"></a>一切声闻、<a id="a-Mr"></a>缘觉心想所见，<a id="a-Ms"></a>虽自性净，<a id="a-Mt"></a>客尘所覆故，<a id="a-Mu"></a>犹见不净，<a id="a-Mv"></a>非诸如来。<a id="a-Mw"></a>大慧，<a id="a-Mx"></a>如来者，<a id="a-My"></a>现前境界，<a id="a-Mz"></a>犹如掌中视阿摩勒果。</p>
  <p id="aN0">“大慧，<a id="a-N1"></a>我于此义，<a id="a-N2"></a>以神力建立，<a id="a-N3"></a>令胜鬘夫人及利智满足诸菩萨等，<a id="a-N4"></a>宣扬演说如来藏及识藏名，<a id="a-N5"></a>七识俱生；<a id="a-N6"></a>声闻计著，<a id="a-N7"></a>见人法无我，<a id="a-N8"></a>故胜鬘夫人承佛威神，<a id="a-N9"></a>说如来境界，<a id="a-NA"></a>非声闻、<a id="a-NB"></a>缘觉及外道境界。<a id="a-NC"></a>如来藏、<a id="a-ND"></a>识藏，<a id="a-NE"></a>余佛及余利智依义菩萨智慧境界。<a id="a-NF"></a>是故汝及余菩萨摩诃萨，<a id="a-NG"></a>于如来藏、<a id="a-NH"></a>识藏，<a id="a-NI"></a>当勤修学。<a id="a-NJ"></a>莫但闻觉，<a id="a-NK"></a>作知足想。<a id="a-NL"></a>”</p>
  <p id="aNM">尔时，<a id="a-NN"></a>世尊欲重宣此义，<a id="a-NO"></a>而说偈言：</p>
  <p id="aNP">“甚深如来藏，<a id="a-NQ"></a> 而与七识俱，</p>
  <p id="aNR">二种摄受生，<a id="a-NS"></a> 智者则远离。</p>
  <p id="aNT">如镜像现心，<a id="a-NU"></a> 无始习所薰，</p>
  <p id="aNV">如实观察者，<a id="a-NW"></a> 诸事悉无事。</p>
  <p id="aNX">如愚见指月，<a id="a-NY"></a> 观指不观月，</p>
  <p id="aNZ">计著名字者，<a id="a-Na"></a> 不见我真实。</p>
  <p id="aNb">心为工伎儿，<a id="a-Nc"></a> 意如和伎者，</p>
  <p id="aNd">五识为伴侣，<a id="a-Ne"></a> 妄想观众伎。<a id="a-Nf"></a>”</p>
  <p id="aNg">尔时，<a id="a-Nh"></a>大慧菩萨白佛言：<a id="a-Ni"></a>“世尊，<a id="a-Nj"></a>惟愿为说五法、<a id="a-Nk"></a>自性、<a id="a-Nl"></a>识、<a id="a-Nm"></a>二种无我，<a id="a-Nn"></a>究竟分别相。<a id="a-No"></a>我及余菩萨摩诃萨，<a id="a-Np"></a>于一切地次第相续，<a id="a-Nq"></a>分别此法，<a id="a-Nr"></a>入一切佛法；<a id="a-Ns"></a>入一切佛法者，<a id="a-Nt"></a>乃至如来自觉地。</p>
  <p id="aNu">佛告大慧：<a id="a-Nv"></a>“谛听！<a id="a-Nw"></a>谛听！<a id="a-Nx"></a>善思念之。<a id="a-Ny"></a>”</p>
  <p id="aNz">大慧白佛：<a id="a-O0"></a>“唯然受教。<a id="a-O1"></a>”</p>
  <p id="aO2">佛告大慧：<a id="a-O3"></a>“五法、<a id="a-O4"></a>自性、<a id="a-O5"></a>识、<a id="a-O6"></a>二无我，<a id="a-O7"></a>分别趣相者，<a id="a-O8"></a>谓名、<a id="a-O9"></a>相、<a id="a-OA"></a>妄想、<a id="a-OB"></a>正智、<a id="a-OC"></a>如如。<a id="a-OD"></a>若修行者修行，<a id="a-OE"></a>入如来自觉圣趣，<a id="a-OF"></a>离于断常、<a id="a-OG"></a>有无等见，<a id="a-OH"></a>现法乐正受住现在前。<a id="a-OI"></a>大慧，<a id="a-OJ"></a>不觉彼五法、<a id="a-OK"></a>自性、<a id="a-OL"></a>识、<a id="a-OM"></a>二无我，<a id="a-ON"></a>自心现外性，<a id="a-OO"></a>凡夫妄想，<a id="a-OP"></a>非诸贤圣。<a id="a-OQ"></a>”</p>
  <p id="aOR">大慧白佛言：<a id="a-OS"></a>“世尊，<a id="a-OT"></a>云何愚夫妄想生，<a id="a-OU"></a>非诸贤圣？<a id="a-OV"></a>”</p>
  <p id="aOW">佛告大慧：<a id="a-OX"></a>“愚夫计著俗数名、<a id="a-OY"></a>相，<a id="a-OZ"></a>随心流散；<a id="a-Oa"></a>流散已，<a id="a-Ob"></a>种种相像貌，<a id="a-Oc"></a>堕我、<a id="a-Od"></a>我所见，<a id="a-Oe"></a>希望计著妙色；<a id="a-Of"></a>计著已，<a id="a-Og"></a>无知覆障，<a id="a-Oh"></a>生染著；<a id="a-Oi"></a>染著已，<a id="a-Oj"></a>贪恚所生业积集；<a id="a-Ok"></a>积集已，<a id="a-Ol"></a>妄想自缠，<a id="a-Om"></a>如蚕作茧，<a id="a-On"></a>堕生死海诸趣旷野，<a id="a-Oo"></a>如汲井轮。<a id="a-Op"></a>以愚痴故，<a id="a-Oq"></a>不能知如幻、<a id="a-Or"></a>野马、<a id="a-Os"></a>水月，<a id="a-Ot"></a>自性离我、<a id="a-Ou"></a>我所，<a id="a-Ov"></a>起于一切不实妄想。<a id="a-Ow"></a>离相所相，<a id="a-Ox"></a>及生住灭，<a id="a-Oy"></a>从自心妄想生，<a id="a-Oz"></a>非自在、<a id="a-P0"></a>时节、<a id="a-P1"></a>微尘、<a id="a-P2"></a>胜妙生。<a id="a-P3"></a>愚痴凡夫，<a id="a-P4"></a>随名、<a id="a-P5"></a>相流。</p>
  <p id="aP6">“大慧，<a id="a-P7"></a>彼相者，<a id="a-P8"></a>眼识所照，<a id="a-P9"></a>名为色；<a id="a-PA"></a>耳、<a id="a-PB"></a>鼻、<a id="a-PC"></a>舌、<a id="a-PD"></a>身、<a id="a-PE"></a>意、<a id="a-PF"></a>意识所照，<a id="a-PG"></a>名为声、<a id="a-PH"></a>香、<a id="a-PI"></a>味、<a id="a-PJ"></a>触、<a id="a-PK"></a>法，<a id="a-PL"></a>是名为相。</p>
  <p id="aPM">“大慧，<a id="a-PN"></a>彼妄想者，<a id="a-PO"></a>施设众名，<a id="a-PP"></a>显示诸相，<a id="a-PQ"></a>如此不异，<a id="a-PR"></a>象、<a id="a-PS"></a>马、<a id="a-PT"></a>车、<a id="a-PU"></a>步、<a id="a-PV"></a>男、<a id="a-PW"></a>女等名，<a id="a-PX"></a>是名妄想。</p>
  <p id="aPY">“大慧，<a id="a-PZ"></a>正智者，<a id="a-Pa"></a>彼名、<a id="a-Pb"></a>相不可得，<a id="a-Pc"></a>犹如过客；<a id="a-Pd"></a>诸识不生，<a id="a-Pe"></a>不断不常；<a id="a-Pf"></a>不堕一切外道、<a id="a-Pg"></a>声闻、<a id="a-Ph"></a>缘觉之地。</p>
  <p id="aPi">“复次，<a id="a-Pj"></a>大慧，<a id="a-Pk"></a>菩萨摩诃萨，<a id="a-Pl"></a>以此正智，<a id="a-Pm"></a>不立名、<a id="a-Pn"></a>相，<a id="a-Po"></a>非不立名、<a id="a-Pp"></a>相，<a id="a-Pq"></a>舍离二见建立及诽谤，<a id="a-Pr"></a>知名、<a id="a-Ps"></a>相不生，<a id="a-Pt"></a>是名如如。</p>
  <p id="aPu">“大慧，<a id="a-Pv"></a>菩萨摩诃萨，<a id="a-Pw"></a>住如如者，<a id="a-Px"></a>得无所有境界故，<a id="a-Py"></a>得菩萨欢喜地。<a id="a-Pz"></a>得菩萨欢喜地已，<a id="a-Q0"></a>永离一切外道恶趣，<a id="a-Q1"></a>正住出世间趣，<a id="a-Q2"></a>法相成熟，<a id="a-Q3"></a>分别幻等一切法，<a id="a-Q4"></a>自觉法趣相，<a id="a-Q5"></a>离诸妄想，<a id="a-Q6"></a>见性异相；<a id="a-Q7"></a>次第乃至法云地，<a id="a-Q8"></a>于其中间，<a id="a-Q9"></a>三昧力自在，<a id="a-QA"></a>神通开敷；<a id="a-QB"></a>得如来地已，<a id="a-QC"></a>种种变化，<a id="a-QD"></a>圆照示现，<a id="a-QE"></a>成熟众生如水中月，<a id="a-QF"></a>善究竟满足十无尽句，<a id="a-QG"></a>为种种意解众生分别说法。<a id="a-QH"></a>法身离意所作，<a id="a-QI"></a>是名菩萨入如如所得。<a id="a-QJ"></a>”</p>
  <p id="aQK">尔时，<a id="a-QL"></a>大慧菩萨白佛言：<a id="a-QM"></a>“世尊，<a id="a-QN"></a>云何世尊为三种自性入于五法？<a id="a-QO"></a>为各有自相宗？<a id="a-QP"></a>”</p>
  <p id="aQQ">佛告大慧：<a id="a-QR"></a>“三种自性及八识、<a id="a-QS"></a>二种无我，<a id="a-QT"></a>悉入五法。</p>
  <p id="aQU">“大慧，<a id="a-QV"></a>彼名及相，<a id="a-QW"></a>是妄想自性。<a id="a-QX"></a>大慧，<a id="a-QY"></a>若依彼妄想，<a id="a-QZ"></a>生心心法，<a id="a-Qa"></a>名俱时生，<a id="a-Qb"></a>如日光俱，<a id="a-Qc"></a>种种相各别，<a id="a-Qd"></a>分别持，<a id="a-Qe"></a>是名缘起自性。<a id="a-Qf"></a>大慧，<a id="a-Qg"></a>正智、<a id="a-Qh"></a>如如者，<a id="a-Qi"></a>不可坏故，<a id="a-Qj"></a>名成自性。<a id="a-Qk"></a>复次，<a id="a-Ql"></a>大慧，<a id="a-Qm"></a>自心现妄想，<a id="a-Qn"></a>八种分别，<a id="a-Qo"></a>谓识藏、<a id="a-Qp"></a>意、<a id="a-Qq"></a>意识及五识身相者，<a id="a-Qr"></a>不实相妄想故。<a id="a-Qs"></a>我、<a id="a-Qt"></a>我所二摄受灭，<a id="a-Qu"></a>二无我生。<a id="a-Qv"></a>是故，<a id="a-Qw"></a>大慧，<a id="a-Qx"></a>此五法者，<a id="a-Qy"></a>声闻、<a id="a-Qz"></a>缘觉、<a id="a-R0"></a>菩萨、<a id="a-R1"></a>如来，<a id="a-R2"></a>自觉圣智，<a id="a-R3"></a>诸地相续次第，<a id="a-R4"></a>一切佛法悉入其中。</p>
  <p id="aR5">“复次，<a id="a-R6"></a>大慧，<a id="a-R7"></a>五法者，<a id="a-R8"></a>相、<a id="a-R9"></a>名、<a id="a-RA"></a>妄想、<a id="a-RB"></a>如如、<a id="a-RC"></a>正智。<a id="a-RD"></a>大慧，<a id="a-RE"></a>相者，<a id="a-RF"></a>若处所、<a id="a-RG"></a>形相、<a id="a-RH"></a>色像等现，<a id="a-RI"></a>是名为相。<a id="a-RJ"></a>若彼有如是相，<a id="a-RK"></a>名为瓶等，<a id="a-RL"></a>即此非余，<a id="a-RM"></a>是说为名。<a id="a-RN"></a>施设众名，<a id="a-RO"></a>显示诸相，<a id="a-RP"></a>瓶等，<a id="a-RQ"></a>心心法，<a id="a-RR"></a>是名妄想。<a id="a-RS"></a>彼名、<a id="a-RT"></a>彼相毕竟不可得，<a id="a-RU"></a>始终无觉，<a id="a-RV"></a>于诸法无展转，<a id="a-RW"></a>离不实妄想，<a id="a-RX"></a>是名如如。<a id="a-RY"></a>真实决定，<a id="a-RZ"></a>究竟自性不可得；<a id="a-Ra"></a>彼是如相，<a id="a-Rb"></a>我及诸佛随顺入处，<a id="a-Rc"></a>普为众生如实演说，<a id="a-Rd"></a>施设显示于彼；<a id="a-Re"></a>随入正觉，<a id="a-Rf"></a>不断不常，<a id="a-Rg"></a>妄想不起，<a id="a-Rh"></a>随顺自觉圣趣，<a id="a-Ri"></a>一切外道、<a id="a-Rj"></a>声闻、<a id="a-Rk"></a>缘觉所不得相，<a id="a-Rl"></a>是名正智。</p>
  <p id="aRm">“大慧，<a id="a-Rn"></a>是名五法，<a id="a-Ro"></a>三种自性、<a id="a-Rp"></a>八识、<a id="a-Rq"></a>二种无我，<a id="a-Rr"></a>一切佛法悉入其中。<a id="a-Rs"></a>是故，<a id="a-Rt"></a>大慧，<a id="a-Ru"></a>当自方便学，<a id="a-Rv"></a>亦教他人，<a id="a-Rw"></a>勿随于他。<a id="a-Rx"></a>”</p>
  <p id="aRy">尔时，<a id="a-Rz"></a>世尊欲重宣此义，<a id="a-S0"></a>而说偈言：</p>
  <p id="aS1">“五法三自性，<a id="a-S2"></a> 及与八种识，</p>
  <p id="aS3">二种无有我，<a id="a-S4"></a> 悉摄摩诃衍。</p>
  <p id="aS5">名相虚妄想，<a id="a-S6"></a> 自性二种相，</p>
  <p id="aS7">正智及如如，<a id="a-S8"></a> 是则为成相。<a id="a-S9"></a>”</p>
  <p id="aSA">尔时，<a id="a-SB"></a>大慧菩萨复白佛言：<a id="a-SC"></a>“世尊，<a id="a-SD"></a>如世尊所说句，<a id="a-SE"></a>过去诸佛如恒河沙，<a id="a-SF"></a>未来、<a id="a-SG"></a>现在亦复如是。<a id="a-SH"></a>云何世尊，<a id="a-SI"></a>为如说而受？<a id="a-SJ"></a>为更有余义？<a id="a-SK"></a>惟愿如来哀愍解说。<a id="a-SL"></a>”</p>
  <p id="aSM">佛告大慧：<a id="a-SN"></a>“莫如说受。<a id="a-SO"></a>三世诸佛量，<a id="a-SP"></a>非如恒河沙。<a id="a-SQ"></a>所以者何？<a id="a-SR"></a>过世间望，<a id="a-SS"></a>非譬所譬。<a id="a-ST"></a>以凡愚计常，<a id="a-SU"></a>外道妄想，<a id="a-SV"></a>长养恶见，<a id="a-SW"></a>生死无穷；<a id="a-SX"></a>欲令厌离生死趣轮，<a id="a-SY"></a>精勤胜进，<a id="a-SZ"></a>故为彼说言：<a id="a-Sa"></a>‘诸佛易见！<a id="a-Sb"></a>非如优昙钵华，<a id="a-Sc"></a>难得见故。<a id="a-Sd"></a>’息方便求。<a id="a-Se"></a>有时复观诸受化者，<a id="a-Sf"></a>作是说言：<a id="a-Sg"></a>‘佛难值遇，<a id="a-Sh"></a>如优昙钵华！<a id="a-Si"></a>’优昙钵华，<a id="a-Sj"></a>无已见、<a id="a-Sk"></a>今见、<a id="a-Sl"></a>当见；<a id="a-Sm"></a>如来者，<a id="a-Sn"></a>世间悉见。<a id="a-So"></a>不以建立自通故，<a id="a-Sp"></a>说言如来出世，<a id="a-Sq"></a>如优昙钵华。<a id="a-Sr"></a>大慧，<a id="a-Ss"></a>自建立自通者，<a id="a-St"></a>过世间望；<a id="a-Su"></a>彼诸凡愚，<a id="a-Sv"></a>所不能信。<a id="a-Sw"></a>自觉圣智境界，<a id="a-Sx"></a>无以为譬。<a id="a-Sy"></a>真实如来，<a id="a-Sz"></a>过心意意识所见之相，<a id="a-T0"></a>不可为譬。</p>
  <p id="aT1">“大慧，<a id="a-T2"></a>然我说譬，<a id="a-T3"></a>佛如恒沙，<a id="a-T4"></a>无有过咎。<a id="a-T5"></a>大慧，<a id="a-T6"></a>譬如恒沙，<a id="a-T7"></a>一切鱼鳖，<a id="a-T8"></a>输收魔罗，<a id="a-T9"></a>师子象马，<a id="a-TA"></a>人兽践踏；<a id="a-TB"></a>沙不念言‘彼恼乱我’而生妄想，<a id="a-TC"></a>自性清净，<a id="a-TD"></a>无诸垢污。<a id="a-TE"></a>如来应供等正觉，<a id="a-TF"></a>圣智恒河，<a id="a-TG"></a>大力神通自在等沙；<a id="a-TH"></a>一切外道、<a id="a-TI"></a>诸人兽等，<a id="a-TJ"></a>一切恼乱，<a id="a-TK"></a>如来不念而生妄想。<a id="a-TL"></a>如来寂然，<a id="a-TM"></a>无有念想。<a id="a-TN"></a>如来本愿，<a id="a-TO"></a>以三昧乐，<a id="a-TP"></a>安众生故，<a id="a-TQ"></a>无有恼乱，<a id="a-TR"></a>犹如恒沙等无有异，<a id="a-TS"></a>又断贪恚故。</p>
  <p id="aTT">“譬如恒沙是地自性，<a id="a-TU"></a>劫尽烧时，<a id="a-TV"></a>烧一切地，<a id="a-TW"></a>而彼地大不舍自性，<a id="a-TX"></a>与火大俱生故。<a id="a-TY"></a>其余愚夫，<a id="a-TZ"></a>作地烧想，<a id="a-Ta"></a>而地不烧，<a id="a-Tb"></a>以火因故。<a id="a-Tc"></a>如是，<a id="a-Td"></a>大慧，<a id="a-Te"></a>如来法身，<a id="a-Tf"></a>如恒沙不坏。</p>
  <p id="aTg">“大慧，<a id="a-Th"></a>譬如恒沙，<a id="a-Ti"></a>无有限量；<a id="a-Tj"></a>如来光明亦复如是，<a id="a-Tk"></a>无有限量，<a id="a-Tl"></a>为成熟众生故，<a id="a-Tm"></a>普照一切诸佛大众。</p>
  <p id="aTn">“大慧，<a id="a-To"></a>譬如恒沙，<a id="a-Tp"></a>别求异沙，<a id="a-Tq"></a>永不可得；<a id="a-Tr"></a>如是，<a id="a-Ts"></a>大慧，<a id="a-Tt"></a>如来应供等正觉，<a id="a-Tu"></a>无生死生灭，<a id="a-Tv"></a>有因缘断故。</p>
  <p id="aTw">“大慧，<a id="a-Tx"></a>譬如恒河沙，<a id="a-Ty"></a>增减不可得知；<a id="a-Tz"></a>如是，<a id="a-U0"></a>大慧，<a id="a-U1"></a>如来智慧成熟众生，<a id="a-U2"></a>不增不减，<a id="a-U3"></a>非身法故。<a id="a-U4"></a>身法者，<a id="a-U5"></a>有坏；<a id="a-U6"></a>如来法身，<a id="a-U7"></a>非是身法。</p>
  <p id="aU8">“如压恒沙，<a id="a-U9"></a>油不可得；<a id="a-UA"></a>如是一切极苦众生，<a id="a-UB"></a>逼迫如来，<a id="a-UC"></a>乃至众生未得涅槃，<a id="a-UD"></a>不舍法界，<a id="a-UE"></a>自三昧愿乐，<a id="a-UF"></a>以大悲故。</p>
  <p id="aUG">“大慧，<a id="a-UH"></a>譬如恒沙，<a id="a-UI"></a>随水而流，<a id="a-UJ"></a>非无水也；<a id="a-UK"></a>如是，<a id="a-UL"></a>大慧，<a id="a-UM"></a>如来所说一切诸法随涅槃流，<a id="a-UN"></a>是故说言如恒河沙。<a id="a-UO"></a>如来不随诸去流转，<a id="a-UP"></a>去是坏义故。</p>
  <p id="aUQ">“大慧，<a id="a-UR"></a>生死本际不可知，<a id="a-US"></a>不知故，<a id="a-UT"></a>云何说去？<a id="a-UU"></a>大慧，<a id="a-UV"></a>去者，<a id="a-UW"></a>断义；<a id="a-UX"></a>而愚夫不知。<a id="a-UY"></a>”</p>
  <p id="aUZ">大慧白佛言：<a id="a-Ua"></a>“世尊，<a id="a-Ub"></a>若众生生死际，<a id="a-Uc"></a>不可知者，<a id="a-Ud"></a>云何解脱可知？<a id="a-Ue"></a>”</p>
  <p id="aUf">佛告大慧：<a id="a-Ug"></a>“无始虚伪过恶妄想习气因灭，<a id="a-Uh"></a>自心现，<a id="a-Ui"></a>知外义，<a id="a-Uj"></a>妄想身转，<a id="a-Uk"></a>解脱不灭。<a id="a-Ul"></a>是故无边，<a id="a-Um"></a>非都无所有。<a id="a-Un"></a>为彼妄想，<a id="a-Uo"></a>作无边等异名。<a id="a-Up"></a>观察内外，<a id="a-Uq"></a>离于妄想，<a id="a-Ur"></a>无异众生；<a id="a-Us"></a>智及尔焰，<a id="a-Ut"></a>一切诸法悉皆寂静。<a id="a-Uu"></a>不识自心现妄想，<a id="a-Uv"></a>故妄想生；<a id="a-Uw"></a>若识，<a id="a-Ux"></a>则灭。<a id="a-Uy"></a>”</p>
  <p id="aUz">尔时，<a id="a-V0"></a>世尊欲重宣此义，<a id="a-V1"></a>而说偈言。</p>
  <p id="aV2">“观察诸导师，<a id="a-V3"></a> 犹如恒河沙，</p>
  <p id="aV4">不坏亦不去，<a id="a-V5"></a> 亦复不究竟，</p>
  <p id="aV6">是则为平等，<a id="a-V7"></a> 观察诸如来。</p>
  <p id="aV8">犹如恒沙等，<a id="a-V9"></a> 悉离一切过，</p>
  <p id="aVA">随流而性常，<a id="a-VB"></a> 是则佛正觉。<a id="a-VC"></a>”</p>
  <p id="aVD">尔时，<a id="a-VE"></a>大慧菩萨复白佛言：<a id="a-VF"></a>“惟愿为说一切诸法刹那坏相。<a id="a-VG"></a>世尊，<a id="a-VH"></a>云何一切法刹那？<a id="a-VI"></a>”</p>
  <p id="aVJ">佛告大慧：<a id="a-VK"></a>“谛听！<a id="a-VL"></a>谛听！<a id="a-VM"></a>善思念之，<a id="a-VN"></a>当为汝说。<a id="a-VO"></a>”</p>
  <p id="aVP">佛告大慧：<a id="a-VQ"></a>“一切法者，<a id="a-VR"></a>谓善、<a id="a-VS"></a>不善、<a id="a-VT"></a>无记，<a id="a-VU"></a>有为、<a id="a-VV"></a>无为，<a id="a-VW"></a>世间、<a id="a-VX"></a>出世间，<a id="a-VY"></a>有罪、<a id="a-VZ"></a>无罪，<a id="a-Va"></a>有漏、<a id="a-Vb"></a>无漏，<a id="a-Vc"></a>受、<a id="a-Vd"></a>不受。<a id="a-Ve"></a>大慧，<a id="a-Vf"></a>略说心意意识及习气，<a id="a-Vg"></a>是五受阴因；<a id="a-Vh"></a>是心意意识习气，<a id="a-Vi"></a>长养凡愚善不善妄想。<a id="a-Vj"></a>大慧，<a id="a-Vk"></a>修三昧乐，<a id="a-Vl"></a>三昧正受，<a id="a-Vm"></a>现法乐住，<a id="a-Vn"></a>贤圣名为，<a id="a-Vo"></a>善无漏。</p>
  <p id="aVp">“大慧，<a id="a-Vq"></a>善不善者，<a id="a-Vr"></a>谓八识。<a id="a-Vs"></a>何等为八？<a id="a-Vt"></a>谓如来藏，<a id="a-Vu"></a>名识藏，<a id="a-Vv"></a>心意、<a id="a-Vw"></a>意识及五识身，<a id="a-Vx"></a>非外道所说。<a id="a-Vy"></a>大慧，<a id="a-Vz"></a>五识身者，<a id="a-W0"></a>心意、<a id="a-W1"></a>意识俱，<a id="a-W2"></a>善不善相展转变坏，<a id="a-W3"></a>相续流注，<a id="a-W4"></a>不坏身生，<a id="a-W5"></a>亦生亦灭。<a id="a-W6"></a>不觉自心现，<a id="a-W7"></a>次第灭，<a id="a-W8"></a>余识生；<a id="a-W9"></a>形相差别摄受，<a id="a-WA"></a>意识俱相应生，<a id="a-WB"></a>刹那时不住，<a id="a-WC"></a>名为刹那。<a id="a-WD"></a>大慧，<a id="a-WE"></a>刹那者，<a id="a-WF"></a>名识藏。<a id="a-WG"></a>如来藏意俱生，<a id="a-WH"></a>识习气刹那。<a id="a-WI"></a>无漏习气非刹那，<a id="a-WJ"></a>非凡愚所觉。<a id="a-WK"></a>计著刹那论，<a id="a-WL"></a>故不觉一切法刹那、<a id="a-WM"></a>非刹那，<a id="a-WN"></a>以断见，<a id="a-WO"></a>坏无为法。<a id="a-WP"></a>大慧，<a id="a-WQ"></a>七识不流转，<a id="a-WR"></a>不受苦乐，<a id="a-WS"></a>非涅槃因。<a id="a-WT"></a>大慧，<a id="a-WU"></a>如来藏者，<a id="a-WV"></a>受苦乐，<a id="a-WW"></a>与因俱。<a id="a-WX"></a>若生若灭，<a id="a-WY"></a>四住地、<a id="a-WZ"></a>无明住地所醉，<a id="a-Wa"></a>凡愚不觉，<a id="a-Wb"></a>刹那见妄想熏心。</p>
  <p id="aWc">“复次，<a id="a-Wd"></a>大慧，<a id="a-We"></a>如金、<a id="a-Wf"></a>金刚、<a id="a-Wg"></a>佛舍利，<a id="a-Wh"></a>得奇特性，<a id="a-Wi"></a>终不损坏。<a id="a-Wj"></a>大慧，<a id="a-Wk"></a>若得无间，<a id="a-Wl"></a>有刹那者，<a id="a-Wm"></a>圣应非圣，<a id="a-Wn"></a>而圣未曾不圣。<a id="a-Wo"></a>如金、<a id="a-Wp"></a>金刚，<a id="a-Wq"></a>虽经劫数，<a id="a-Wr"></a>称量不减。<a id="a-Ws"></a>云何凡愚，<a id="a-Wt"></a>不善于我隐覆之说，<a id="a-Wu"></a>于内外一切法，<a id="a-Wv"></a>作刹那想？<a id="a-Ww"></a>”</p>
  <p id="aWx">大慧菩萨复白佛言：<a id="a-Wy"></a>“世尊，<a id="a-Wz"></a>如世尊说：<a id="a-X0"></a>‘六波罗蜜满足，<a id="a-X1"></a>得成正觉。<a id="a-X2"></a>’何等为六？<a id="a-X3"></a>”</p>
  <p id="aX4">佛告大慧：<a id="a-X5"></a>“波罗蜜有三种分别，<a id="a-X6"></a>谓世间、<a id="a-X7"></a>出世间、<a id="a-X8"></a>出世间上上。</p>
  <p id="aX9">“大慧，<a id="a-XA"></a>世间波罗蜜者，<a id="a-XB"></a>我、<a id="a-XC"></a>我所摄受计著，<a id="a-XD"></a>摄受二边，<a id="a-XE"></a>为种种受生处，<a id="a-XF"></a>乐色、<a id="a-XG"></a>声、<a id="a-XH"></a>香、<a id="a-XI"></a>味、<a id="a-XJ"></a>触故，<a id="a-XK"></a>满足檀波罗蜜；<a id="a-XL"></a>戒、<a id="a-XM"></a>忍、<a id="a-XN"></a>精进、<a id="a-XO"></a>禅定、<a id="a-XP"></a>智慧亦如是。<a id="a-XQ"></a>凡夫神通，<a id="a-XR"></a>及生梵天。</p>
  <p id="aXS">“大慧，<a id="a-XT"></a>出世间波罗蜜者，<a id="a-XU"></a>声闻、<a id="a-XV"></a>缘觉，<a id="a-XW"></a>堕摄受涅槃故，<a id="a-XX"></a>行六波罗蜜，<a id="a-XY"></a>乐自己涅槃乐。</p>
  <p id="aXZ">“出世间上上波罗蜜者，<a id="a-Xa"></a>觉自心现妄想量摄受及自心二故，<a id="a-Xb"></a>不生妄想，<a id="a-Xc"></a>于诸趣摄受非分，<a id="a-Xd"></a>自心色相不计著，<a id="a-Xe"></a>为安乐一切众生故，<a id="a-Xf"></a>生檀波罗蜜，<a id="a-Xg"></a>起上方便；<a id="a-Xh"></a>即于彼缘，<a id="a-Xi"></a>妄想不生戒，<a id="a-Xj"></a>是尸波罗蜜；<a id="a-Xk"></a>即彼妄想不生忍，<a id="a-Xl"></a>知摄所摄，<a id="a-Xm"></a>是羼提波罗蜜；<a id="a-Xn"></a>初中后夜，<a id="a-Xo"></a>精勤方便，<a id="a-Xp"></a>随顺修行方便，<a id="a-Xq"></a>妄想不生，<a id="a-Xr"></a>是毗棃耶波罗蜜；<a id="a-Xs"></a>妄想悉灭，<a id="a-Xt"></a>不堕声闻、<a id="a-Xu"></a>涅槃摄受，<a id="a-Xv"></a>是禅波罗蜜；<a id="a-Xw"></a>自心妄想非性，<a id="a-Xx"></a>智慧观察不堕二边，<a id="a-Xy"></a>先身转胜而不可坏，<a id="a-Xz"></a>得自觉圣趣，<a id="a-Y0"></a>是般若波罗蜜。<a id="a-Y1"></a>”</p>
  <p id="aY2">尔时，<a id="a-Y3"></a>世尊欲重宣此义，<a id="a-Y4"></a>而说偈言：</p>
  <p id="aY5">“空无常刹那，<a id="a-Y6"></a> 愚夫妄想作，</p>
  <p id="aY7">如河灯种子，<a id="a-Y8"></a> 而作刹那想。</p>
  <p id="aY9">刹那息烦乱，<a id="a-YA"></a> 寂静离所作，</p>
  <p id="aYB">一切法不生，<a id="a-YC"></a> 我说刹那义。</p>
  <p id="aYD">物生则有灭，<a id="a-YE"></a> 不为愚者说，</p>
  <p id="aYF">无间相续性，<a id="a-YG"></a> 妄想之所熏。</p>
  <p id="aYH">无明为其因，<a id="a-YI"></a> 心则从彼生，</p>
  <p id="aYJ">乃至色未生，<a id="a-YK"></a> 中间有何分？</p>
  <p id="aYL">相续次第灭，<a id="a-YM"></a> 余心随彼生，</p>
  <p id="aYN">不住于色时，<a id="a-YO"></a> 何所缘而生？</p>
  <p id="aYP">以从彼生故，<a id="a-YQ"></a> 不如实因生，</p>
  <p id="aYR">云何无所成，<a id="a-YS"></a> 而知刹那坏？</p>
  <p id="aYT">修行者正受，<a id="a-YU"></a> 金刚佛舍利，</p>
  <p id="aYV">光音天宫殿，<a id="a-YW"></a> 世间不坏事。</p>
  <p id="aYX">住于正法得，<a id="a-YY"></a> 如来智具足，</p>
  <p id="aYZ">比丘得平等，<a id="a-Ya"></a> 云何见刹那？</p>
  <p id="aYb">乾闼婆幻等，<a id="a-Yc"></a> 色无有刹那，</p>
  <p id="aYd">于不实色等，<a id="a-Ye"></a> 视之若真实。<a id="a-Yf"></a>”</p>
  <p id="aYg">尔时，<a id="a-Yh"></a>大慧菩萨复白佛言：<a id="a-Yi"></a>“世尊，<a id="a-Yj"></a>世尊记阿罗汉，<a id="a-Yk"></a>得成阿耨多罗三藐三菩提；<a id="a-Yl"></a>与诸菩萨，<a id="a-Ym"></a>等无差别？<a id="a-Yn"></a>一切众生法不涅槃，<a id="a-Yo"></a>谁至佛道？<a id="a-Yp"></a>从初得佛至般涅槃，<a id="a-Yq"></a>于其中间不说一字，<a id="a-Yr"></a>亦无所答？<a id="a-Ys"></a>如来常定故，<a id="a-Yt"></a>亦无虑，<a id="a-Yu"></a>亦无察？<a id="a-Yv"></a>化佛，<a id="a-Yw"></a>化作佛事？<a id="a-Yx"></a>何故说识刹那展转坏相？<a id="a-Yy"></a>金刚力士常随侍卫？<a id="a-Yz"></a>不施设本际？<a id="a-Z0"></a>现魔魔业？<a id="a-Z1"></a>恶业果报，<a id="a-Z2"></a>旃遮摩纳、<a id="a-Z3"></a>孙陀利女，<a id="a-Z4"></a>空钵而出，<a id="a-Z5"></a>恶业障现？<a id="a-Z6"></a>云何如来得一切种智，<a id="a-Z7"></a>而不离诸过？</p>
  <p id="aZ8">佛告大慧：<a id="a-Z9"></a>“谛听！<a id="a-ZA"></a>谛听！<a id="a-ZB"></a>善思念之，<a id="a-ZC"></a>当为汝说。<a id="a-ZD"></a>”</p>
  <p id="aZE">大慧白佛：<a id="a-ZF"></a>“善哉！<a id="a-ZG"></a>世尊，<a id="a-ZH"></a>唯然受教。<a id="a-ZI"></a>”</p>
  <p id="aZJ">佛告大慧：<a id="a-ZK"></a>“为无余涅槃故，<a id="a-ZL"></a>说诱进行菩萨行者故。<a id="a-ZM"></a>此及余世界修菩萨行者，<a id="a-ZN"></a>乐声闻乘涅槃，<a id="a-ZO"></a>为令离声闻乘，<a id="a-ZP"></a>进向大乘；<a id="a-ZQ"></a>化佛授声闻记，<a id="a-ZR"></a>非是法佛。<a id="a-ZS"></a>大慧，<a id="a-ZT"></a>因是故，<a id="a-ZU"></a>记诸声闻与菩萨不异。</p>
  <p id="aZV">“大慧，<a id="a-ZW"></a>不异者，<a id="a-ZX"></a>声闻、<a id="a-ZY"></a>缘觉，<a id="a-ZZ"></a>诸佛如来，<a id="a-Za"></a>烦恼障断，<a id="a-Zb"></a>解脱一味；<a id="a-Zc"></a>非智障断。<a id="a-Zd"></a>大慧，<a id="a-Ze"></a>智障者，<a id="a-Zf"></a>见法无我，<a id="a-Zg"></a>殊胜清净。<a id="a-Zh"></a>烦恼障者，<a id="a-Zi"></a>先习见人无我，<a id="a-Zj"></a>断七识灭。<a id="a-Zk"></a>法障解脱，<a id="a-Zl"></a>识藏习灭，<a id="a-Zm"></a>究竟清净。<a id="a-Zn"></a>因本住法故，<a id="a-Zo"></a>前后非性；<a id="a-Zp"></a>无尽本愿故，<a id="a-Zq"></a>如来无虑无察而演说法；<a id="a-Zr"></a>正智所化故，<a id="a-Zs"></a>念不忘故，<a id="a-Zt"></a>无虑无察；<a id="a-Zu"></a>四住地、<a id="a-Zv"></a>无明住地习气断故，<a id="a-Zw"></a>二烦恼断，<a id="a-Zx"></a>离二死，<a id="a-Zy"></a>觉人法无我，<a id="a-Zz"></a>及二障断。</p>
  <p id="aa0">“大慧，<a id="a-a1"></a>心意、<a id="a-a2"></a>意识、<a id="a-a3"></a>眼识等七，<a id="a-a4"></a>刹那习气因，<a id="a-a5"></a>离善无漏品，<a id="a-a6"></a>离不复轮转。<a id="a-a7"></a>大慧，<a id="a-a8"></a>如来藏者，<a id="a-a9"></a>轮转涅槃苦乐因。<a id="a-aA"></a>空乱意，<a id="a-aB"></a>大慧，<a id="a-aC"></a>愚痴凡夫所不能觉。</p>
  <p id="aaD">“大慧，<a id="a-aE"></a>金刚力士所随护者，<a id="a-aF"></a>是化佛耳，<a id="a-aG"></a>非真如来！<a id="a-aH"></a>大慧，<a id="a-aI"></a>真如来者，<a id="a-aJ"></a>离一切根量，<a id="a-aK"></a>一切凡夫、<a id="a-aL"></a>声闻、<a id="a-aM"></a>缘觉及外道根量悉灭，<a id="a-aN"></a>得现法乐住，<a id="a-aO"></a>无间法智忍故，<a id="a-aP"></a>非金刚力士所护。<a id="a-aQ"></a>一切化佛，<a id="a-aR"></a>不从业生。<a id="a-aS"></a>化化佛者，<a id="a-aT"></a>非佛，<a id="a-aU"></a>不离佛。<a id="a-aV"></a>因陶家轮等，<a id="a-aW"></a>众生所作相而说法；<a id="a-aX"></a>非自通处，<a id="a-aY"></a>说自觉境界。</p>
  <p id="aaZ">“复次，<a id="a-aa"></a>大慧，<a id="a-ab"></a>愚夫依七识身灭，<a id="a-ac"></a>起断见；<a id="a-ad"></a>不觉识藏故，<a id="a-ae"></a>起常见。<a id="a-af"></a>自妄想故，<a id="a-ag"></a>不知本际；<a id="a-ah"></a>自妄想慧灭故，<a id="a-ai"></a>解脱。<a id="a-aj"></a>四住地、<a id="a-ak"></a>无明住地习气断故，<a id="a-al"></a>一切过断。<a id="a-am"></a>”</p>
  <p id="aan">尔时，<a id="a-ao"></a>世尊欲重宣此义，<a id="a-ap"></a>而说偈言：</p>
  <p id="aaq">“三乘亦非乘，<a id="a-ar"></a> 如来不磨灭，</p>
  <p id="aas">一切佛所说，<a id="a-at"></a> 说离诸过恶。</p>
  <p id="aau">为诸无间智，<a id="a-av"></a> 及无余涅槃，</p>
  <p id="aaw">诱进诸下劣，<a id="a-ax"></a> 是故隐覆说。</p>
  <p id="aay">诸佛所起智，<a id="a-az"></a> 即分别说道，</p>
  <p id="ab0">诸乘非为乘，<a id="a-b1"></a> 彼则非涅槃。</p>
  <p id="ab2">欲色有及见，<a id="a-b3"></a> 说是四住地，</p>
  <p id="ab4">意识之所起，<a id="a-b5"></a> 识宅意所住。</p>
  <p id="ab6">意及眼识等，<a id="a-b7"></a> 断灭说无常，</p>
  <p id="ab8">或作涅槃见，<a id="a-b9"></a> 而为说常住。<a id="a-bA"></a>”</p>
  <p id="abB">尔时，<a id="a-bC"></a>大慧菩萨以偈问言：</p>
  <p id="abD">“彼诸菩萨等，<a id="a-bE"></a> 志求佛道者，</p>
  <p id="abF">酒肉及与葱，<a id="a-bG"></a> 饮食为云何？</p>
  <p id="abH">惟愿无上尊，<a id="a-bI"></a> 哀愍为演说。</p>
  <p id="abJ">愚夫所贪著，<a id="a-bK"></a> 臭秽无名称，</p>
  <p id="abL">虎狼所甘嗜，<a id="a-bM"></a> 云何而可食？</p>
  <p id="abN">食者生诸过，<a id="a-bO"></a> 不食为福善。</p>
  <p id="abP">惟愿为我说，<a id="a-bQ"></a> 食不食罪福。<a id="a-bR"></a>”</p>
  <p id="abS">大慧菩萨说偈问已，<a id="a-bT"></a>复白佛言：<a id="a-bU"></a>“惟愿世尊，<a id="a-bV"></a>为我等说食不食肉，<a id="a-bW"></a>功德、<a id="a-bX"></a>过恶。<a id="a-bY"></a>我及诸菩萨，<a id="a-bZ"></a>于现在未来，<a id="a-ba"></a>当为种种希望食肉众生分别说法，<a id="a-bb"></a>令彼众生，<a id="a-bc"></a>慈心相向；<a id="a-bd"></a>得慈心已，<a id="a-be"></a>各于住地清净明了，<a id="a-bf"></a>疾得究竟无上菩提；<a id="a-bg"></a>声闻、<a id="a-bh"></a>缘觉自地止息已，<a id="a-bi"></a>亦复逮成无上菩提。<a id="a-bj"></a>恶邪论法，<a id="a-bk"></a>诸外道辈，<a id="a-bl"></a>邪见断常颠倒计著，<a id="a-bm"></a>尚有遮法，<a id="a-bn"></a>不听食肉！<a id="a-bo"></a>况复如来，<a id="a-bp"></a>世间救护，<a id="a-bq"></a>正法成就，<a id="a-br"></a>而食肉耶？<a id="a-bs"></a>”</p>
  <p id="abt">佛告大慧：<a id="a-bu"></a>“善哉！<a id="a-bv"></a>善哉！<a id="a-bw"></a>谛听！<a id="a-bx"></a>谛听！<a id="a-by"></a>善思念之，<a id="a-bz"></a>当为汝说。<a id="a-c0"></a>”</p>
  <p id="ac1">大慧白佛：<a id="a-c2"></a>“唯然受教。<a id="a-c3"></a>”</p>
  <p id="ac4">佛告大慧：<a id="a-c5"></a>“有无量因缘，<a id="a-c6"></a>不应食肉！<a id="a-c7"></a>然我今当为汝略说。<a id="a-c8"></a>谓一切众生，<a id="a-c9"></a>从本已来，<a id="a-cA"></a>展转因缘，<a id="a-cB"></a>常为六亲；<a id="a-cC"></a>以亲想故，<a id="a-cD"></a>不应食肉。<a id="a-cE"></a>驴、<a id="a-cF"></a>骡、<a id="a-cG"></a>骆驼、<a id="a-cH"></a>狐、<a id="a-cI"></a>狗、<a id="a-cJ"></a>牛、<a id="a-cK"></a>马、<a id="a-cL"></a>人兽等肉，<a id="a-cM"></a>屠者杂卖故，<a id="a-cN"></a>不应食肉。<a id="a-cO"></a>不净气分所生长故，<a id="a-cP"></a>不应食肉。<a id="a-cQ"></a>众生闻气，<a id="a-cR"></a>悉生恐怖，<a id="a-cS"></a>如旃陀罗及谭婆等，<a id="a-cT"></a>狗见憎恶惊怖群吠故，<a id="a-cU"></a>不应食肉。<a id="a-cV"></a>又令修行者慈心不生故，<a id="a-cW"></a>不应食肉。<a id="a-cX"></a>凡愚所嗜，<a id="a-cY"></a>臭秽不净，<a id="a-cZ"></a>无善名称故，<a id="a-ca"></a>不应食肉。<a id="a-cb"></a>令诸咒术不成就故，<a id="a-cc"></a>不应食肉。<a id="a-cd"></a>以杀生者，<a id="a-ce"></a>见形起识，<a id="a-cf"></a>深味著故，<a id="a-cg"></a>不应食肉。<a id="a-ch"></a>彼食肉者，<a id="a-ci"></a>诸天所弃故，<a id="a-cj"></a>不应食肉。<a id="a-ck"></a>令口气臭故，<a id="a-cl"></a>不应食肉。<a id="a-cm"></a>多恶梦故，<a id="a-cn"></a>不应食肉。<a id="a-co"></a>空闲林中虎狼闻香故，<a id="a-cp"></a>不应食肉。<a id="a-cq"></a>令饮食无节量故，<a id="a-cr"></a>不应食肉。<a id="a-cs"></a>令修行者，<a id="a-ct"></a>不生厌离故，<a id="a-cu"></a>不应食肉。<a id="a-cv"></a>我常说言：<a id="a-cw"></a>凡所饮食，<a id="a-cx"></a>作食子肉想、<a id="a-cy"></a>作服药想故，<a id="a-cz"></a>不应食肉。<a id="a-d0"></a>听食肉者，<a id="a-d1"></a>无有是处！</p>
  <p id="ad2">“复次，<a id="a-d3"></a>大慧，<a id="a-d4"></a>过去有王，<a id="a-d5"></a>名师子苏陀娑，<a id="a-d6"></a>食种种肉，<a id="a-d7"></a>遂至食人；<a id="a-d8"></a>臣民不堪，<a id="a-d9"></a>即便谋反，<a id="a-dA"></a>断其奉禄。<a id="a-dB"></a>以食肉者，<a id="a-dC"></a>有如是过故，<a id="a-dD"></a>不应食肉。</p>
  <p id="adE">“复次，<a id="a-dF"></a>大慧，<a id="a-dG"></a>凡诸杀者，<a id="a-dH"></a>为财利故，<a id="a-dI"></a>杀生屠贩。<a id="a-dJ"></a>彼诸愚痴食肉众生，<a id="a-dK"></a>以钱为网而捕诸肉。<a id="a-dL"></a>彼杀生者，<a id="a-dM"></a>若以财物，<a id="a-dN"></a>若以钩网，<a id="a-dO"></a>取彼空行、<a id="a-dP"></a>水陆众生，<a id="a-dQ"></a>种种杀害，<a id="a-dR"></a>屠贩求利。<a id="a-dS"></a>大慧，<a id="a-dT"></a>亦无不教、<a id="a-dU"></a>不求、<a id="a-dV"></a>不想而有鱼肉。<a id="a-dW"></a>以是义故，<a id="a-dX"></a>不应食肉。</p>
  <p id="adY">“大慧，<a id="a-dZ"></a>我有时说，<a id="a-da"></a>遮五种肉，<a id="a-db"></a>或制十种；<a id="a-dc"></a>今于此经，<a id="a-dd"></a>一切种、<a id="a-de"></a>一切时，<a id="a-df"></a>开除方便，<a id="a-dg"></a>一切悉断。</p>
  <p id="adh">“大慧，<a id="a-di"></a>如来应供等正觉，<a id="a-dj"></a>尚无所食，<a id="a-dk"></a>况食鱼肉？<a id="a-dl"></a>亦不教人！<a id="a-dm"></a>以大悲前行故，<a id="a-dn"></a>视一切众生犹如一子，<a id="a-do"></a>是故不听令食子肉。<a id="a-dp"></a>”</p>
  <p id="adq">尔时，<a id="a-dr"></a>世尊欲重宣此义，<a id="a-ds"></a>而说偈言：</p>
  <p id="adt">“曾悉为亲属，<a id="a-du"></a> 鄙秽不净杂，</p>
  <p id="adv">不净所生长，<a id="a-dw"></a> 闻气悉恐怖。</p>
  <p id="adx">一切肉与葱，<a id="a-dy"></a> 及诸韭蒜等，</p>
  <p id="adz">种种放逸酒，<a id="a-e0"></a> 修行常远离。</p>
  <p id="ae1">亦常离麻油，<a id="a-e2"></a> 及诸穿孔床，</p>
  <p id="ae3">以彼诸细虫，<a id="a-e4"></a> 于中极恐怖。</p>
  <p id="ae5">饮食生放逸，<a id="a-e6"></a> 放逸生诸觉，</p>
  <p id="ae7">从觉生贪欲，<a id="a-e8"></a> 是故不应食。</p>
  <p id="ae9">由食生贪欲，<a id="a-eA"></a> 贪令心迷醉，</p>
  <p id="aeB">迷醉长爱欲，<a id="a-eC"></a> 生死不解脱。</p>
  <p id="aeD">为利杀众生，<a id="a-eE"></a> 以财网诸肉，</p>
  <p id="aeF">二俱是恶业，<a id="a-eG"></a> 死堕叫呼狱。</p>
  <p id="aeH">若无教想求，<a id="a-eI"></a> 则无三净肉，</p>
  <p id="aeJ">彼非无因有，<a id="a-eK"></a> 是故不应食。</p>
  <p id="aeL">彼诸修行者，<a id="a-eM"></a> 由是悉离远，</p>
  <p id="aeN">十方佛世尊，<a id="a-eO"></a> 一切咸呵责。</p>
  <p id="aeP">展转更相食，<a id="a-eQ"></a> 死堕虎狼类，</p>
  <p id="aeR">臭秽可厌恶，<a id="a-eS"></a> 所生常愚痴。</p>
  <p id="aeT">多生栴陀罗，<a id="a-eU"></a> 猎师谭婆种，</p>
  <p id="aeV">或生陀夷尼，<a id="a-eW"></a> 及诸肉食性，</p>
  <p id="aeX">罗刹猫狸等，<a id="a-eY"></a> 遍于是中生。</p>
  <p id="aeZ">缚象与大云，<a id="a-ea"></a> 央掘利魔罗，</p>
  <p id="aeb">及此楞伽经，<a id="a-ec"></a> 我悉制断肉。</p>
  <p id="aed">诸佛及菩萨，<a id="a-ee"></a> 声闻所呵责，</p>
  <p id="aef">食已无惭愧，<a id="a-eg"></a> 生生常痴冥。</p>
  <p id="aeh">先说见闻疑，<a id="a-ei"></a> 已断一切肉，</p>
  <p id="aej">妄想不觉知，<a id="a-ek"></a> 故生食肉处。</p>
  <p id="ael">如彼贪欲过，<a id="a-em"></a> 障碍圣解脱，</p>
  <p id="aen">酒肉葱韭蒜，<a id="a-eo"></a> 悉为圣道障。</p>
  <p id="aep">未来世众生，<a id="a-eq"></a> 于肉愚痴说，</p>
  <p id="aer">言此净无罪，<a id="a-es"></a> 佛听我等食。</p>
  <p id="aet">食如服药想，<a id="a-eu"></a> 亦如食子肉，</p>
  <p id="aev">知足生厌离，<a id="a-ew"></a> 修行行乞食。</p>
  <p id="aex">安住慈心者，<a id="a-ey"></a> 我说常厌离，</p>
  <p id="aez">虎狼诸恶兽，<a id="a-f0"></a> 恒可同游止。</p>
  <p id="af1">若食诸血肉，<a id="a-f2"></a> 众生悉恐怖，</p>
  <p id="af3">是故修行者，<a id="a-f4"></a> 慈心不食肉。</p>
  <p id="af5">食肉无慈悲，<a id="a-f6"></a> 永背正解脱，</p>
  <p id="af7">及违圣表相，<a id="a-f8"></a> 是故不应食。</p>
  <p id="af9">得生梵志种，<a id="a-fA"></a> 及诸修行处，</p>
  <p id="afB">智慧富贵家，<a id="a-fC"></a> 斯由不食肉。<a id="a-fD"></a>”</p>
 </body>
</html>