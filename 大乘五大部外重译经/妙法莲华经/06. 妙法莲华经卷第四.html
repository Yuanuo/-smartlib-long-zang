<!doctype html>
<html id="z3IBTf3M0" data-ver="2119">
 <head>
  <meta charset="utf-8">
  <meta author="鸠摩罗什">
  <meta library="龙藏">
  <meta catalog="大乘五大部外重译经">
  <meta period="姚秦">
 </head>
 <body>
  <h1 id="a1">妙法莲华经卷第四</h1>
  <h2 id="a2">五百弟子受记品第八</h2>
  <p id="a3">尔时，<a id="a-4"></a>富楼那弥多罗尼子，<a id="a-5"></a>从佛闻是智慧方便随宜说法，<a id="a-6"></a>又闻授诸大弟子阿耨多罗三藐三菩提记，<a id="a-7"></a>复闻宿世因缘之事，<a id="a-8"></a>复闻诸佛有大自在神通之力，<a id="a-9"></a>得未曾有，<a id="a-A"></a>心净踊跃，<a id="a-B"></a>即从座起到于佛前，<a id="a-C"></a>头面礼足，<a id="a-D"></a>却住一面，<a id="a-E"></a>瞻仰尊颜，<a id="a-F"></a>目不暂舍，<a id="a-G"></a>而作是念：<a id="a-H"></a>“世尊，<a id="a-I"></a>甚奇特！<a id="a-J"></a>所为希有！<a id="a-K"></a>随顺世间若干种性，<a id="a-L"></a>以方便知见而为说法，<a id="a-M"></a>拔出众生处处贪著。<a id="a-N"></a>我等于佛功德言不能宣！<a id="a-O"></a>唯佛世尊，<a id="a-P"></a>能知我等深心本愿。<a id="a-Q"></a>”</p>
  <p id="aR">尔时，<a id="a-S"></a>佛告诸比丘：<a id="a-T"></a>“汝等见是富楼那弥多罗尼子不？<a id="a-U"></a>我常称其于说法人中最为第一，<a id="a-V"></a>亦常叹其种种功德，<a id="a-W"></a>精勤护持助宣我法，<a id="a-X"></a>能于四众示教利喜，<a id="a-Y"></a>具足解释佛之正法，<a id="a-Z"></a>而大饶益同梵行者。<a id="a-a"></a>自舍如来，<a id="a-b"></a>无能尽其言论之辩。<a id="a-c"></a>汝等勿谓富楼那但能护持助宣我法，<a id="a-d"></a>亦于过去九十亿诸佛所，<a id="a-e"></a>护持助宣佛之正法，<a id="a-f"></a>于彼说法人中亦最第一。<a id="a-g"></a>又于诸佛所说空法明了通达，<a id="a-h"></a>得四无碍智，<a id="a-i"></a>常能审谛清净说法无有疑惑，<a id="a-j"></a>具足菩萨神通之力，<a id="a-k"></a>随其寿命常修梵行。<a id="a-l"></a>彼佛世人咸皆谓之实是声闻，<a id="a-m"></a>而富楼那以斯方便，<a id="a-n"></a>饶益无量百千众生，<a id="a-o"></a>又化无量阿僧祇人令立阿耨多罗三藐三菩提，<a id="a-p"></a>为净佛土故，<a id="a-q"></a>常作佛事教化众生。</p>
  <p id="ar">“诸比丘，<a id="a-s"></a>富楼那亦于七佛说法人中而得第一，<a id="a-t"></a>今于我所说法人中亦为第一，<a id="a-u"></a>于贤劫中当来诸佛说法人中亦复第一，<a id="a-v"></a>而皆护持助宣佛法。<a id="a-w"></a>亦于未来护持助宣无量无边诸佛之法，<a id="a-x"></a>教化饶益无量众生，<a id="a-y"></a>令立阿耨多罗三藐三菩提。<a id="a-z"></a>为净佛土故，<a id="a-10"></a>常勤精进教化众生，<a id="a-11"></a>渐渐具足菩萨之道。<a id="a-12"></a>过无量阿僧祇劫，<a id="a-13"></a>当于此土得阿耨多罗三藐三菩提，<a id="a-14"></a>号曰法明如来、<a id="a-15"></a>应供、<a id="a-16"></a>正遍知、<a id="a-17"></a>明行足、<a id="a-18"></a>善逝、<a id="a-19"></a>世间解、<a id="a-1A"></a>无上士、<a id="a-1B"></a>调御丈夫、<a id="a-1C"></a>天人师、<a id="a-1D"></a>佛世尊。<a id="a-1E"></a>其佛以恒河沙等三千大千世界为一佛土，<a id="a-1F"></a>七宝为地，<a id="a-1G"></a>地平如掌，<a id="a-1H"></a>无有山陵、<a id="a-1I"></a>溪涧、<a id="a-1J"></a>沟壑，<a id="a-1K"></a>七宝台观充满其中。<a id="a-1L"></a>诸天宫殿近处虚空，<a id="a-1M"></a>人天交接两得相见，<a id="a-1N"></a>无诸恶道，<a id="a-1O"></a>亦无女人。<a id="a-1P"></a>一切众生皆以化生，<a id="a-1Q"></a>无有淫欲，<a id="a-1R"></a>得大神通，<a id="a-1S"></a>身出光明，<a id="a-1T"></a>飞行自在，<a id="a-1U"></a>志念坚固，<a id="a-1V"></a>精进智慧，<a id="a-1W"></a>普皆金色三十二相而自庄严。<a id="a-1X"></a>其国众生常以二食：<a id="a-1Y"></a>一者、<a id="a-1Z"></a>法喜食，<a id="a-1a"></a>二者、<a id="a-1b"></a>禅悦食。<a id="a-1c"></a>有无量阿僧祇千万亿那由他诸菩萨众，<a id="a-1d"></a>得大神通四无碍智，<a id="a-1e"></a>善能教化众生之类。<a id="a-1f"></a>其声闻众算数校计所不能知，<a id="a-1g"></a>皆得具足六通、<a id="a-1h"></a>三明及八解脱。<a id="a-1i"></a>其佛国土，<a id="a-1j"></a>有如是等无量功德庄严成就，<a id="a-1k"></a>劫名宝明，<a id="a-1l"></a>国名善净。<a id="a-1m"></a>其佛寿命无量阿僧祇劫，<a id="a-1n"></a>法住甚久。<a id="a-1o"></a>佛灭度后，<a id="a-1p"></a>起七宝塔遍满其国。<a id="a-1q"></a>”</p>
  <p id="a1r">尔时，<a id="a-1s"></a>世尊欲重宣此义，<a id="a-1t"></a>而说偈言：</p>
  <p id="a1u">“诸比丘谛听，<a id="a-1v"></a>　佛子所行道，</p>
  <p id="a1w">善学方便故，<a id="a-1x"></a>　不可得思议。</p>
  <p id="a1y">知众乐小法，<a id="a-1z"></a>　而畏于大智，</p>
  <p id="a20">是故诸菩萨，<a id="a-21"></a>　作声闻缘觉，</p>
  <p id="a22">以无数方便，<a id="a-23"></a>　化诸众生类。</p>
  <p id="a24">自说是声闻，<a id="a-25"></a>　去佛道甚远，</p>
  <p id="a26">度脱无量众，<a id="a-27"></a>　皆悉得成就，</p>
  <p id="a28">虽小欲懈怠，<a id="a-29"></a>　渐当令作佛。</p>
  <p id="a2A">内秘菩萨行，<a id="a-2B"></a>　外现是声闻，</p>
  <p id="a2C">少欲厌生死，<a id="a-2D"></a>　实自净佛土。</p>
  <p id="a2E">示众有三毒，<a id="a-2F"></a>　又现邪见相，</p>
  <p id="a2G">我弟子如是，<a id="a-2H"></a>　方便度众生。</p>
  <p id="a2I">若我具足说，<a id="a-2J"></a>　种种现化事，</p>
  <p id="a2K">众生闻是者，<a id="a-2L"></a>　心则怀疑惑。</p>
  <p id="a2M">今此富楼那，<a id="a-2N"></a>　于昔千亿佛，</p>
  <p id="a2O">勤修所行道，<a id="a-2P"></a>　宣护诸佛法。</p>
  <p id="a2Q">为求无上慧，<a id="a-2R"></a>　而于诸佛所，</p>
  <p id="a2S">现居弟子上，<a id="a-2T"></a>　多闻有智慧，</p>
  <p id="a2U">所说无所畏，<a id="a-2V"></a>　能令众欢喜，</p>
  <p id="a2W">未曾有疲惓，<a id="a-2X"></a>　而以助佛事。</p>
  <p id="a2Y">已度大神通，<a id="a-2Z"></a>　具四无碍智，</p>
  <p id="a2a">知诸根利钝，<a id="a-2b"></a>　常说清净法，</p>
  <p id="a2c">演畅如是义，<a id="a-2d"></a>　教诸千亿众，</p>
  <p id="a2e">令住大乘法，<a id="a-2f"></a>　而自净佛土。</p>
  <p id="a2g">未来亦供养，<a id="a-2h"></a>　无量无数佛，</p>
  <p id="a2i">护助宣正法，<a id="a-2j"></a>　亦自净佛土。</p>
  <p id="a2k">常以诸方便，<a id="a-2l"></a>　说法无所畏，</p>
  <p id="a2m">度不可计众，<a id="a-2n"></a>　成就一切智。</p>
  <p id="a2o">供养诸如来，<a id="a-2p"></a>　护持法宝藏，</p>
  <p id="a2q">其后得成佛，<a id="a-2r"></a>　号名曰法明。</p>
  <p id="a2s">其国名善净，<a id="a-2t"></a>　七宝所合成，</p>
  <p id="a2u">劫名为宝明。<a id="a-2v"></a>　菩萨众甚多，</p>
  <p id="a2w">其数无量亿，<a id="a-2x"></a>　皆度大神通，</p>
  <p id="a2y">威德力具足，<a id="a-2z"></a>　充满其国土。</p>
  <p id="a30">声闻亦无数，<a id="a-31"></a>　三明八解脱，</p>
  <p id="a32">得四无碍智，<a id="a-33"></a>　以是等为僧。</p>
  <p id="a34">其国诸众生，<a id="a-35"></a>　淫欲皆已断，</p>
  <p id="a36">纯一变化生，<a id="a-37"></a>　具相庄严身，</p>
  <p id="a38">法喜禅悦食，<a id="a-39"></a>　更无余食想，</p>
  <p id="a3A">无有诸女人，<a id="a-3B"></a>　亦无诸恶道。</p>
  <p id="a3C">富楼那比丘，<a id="a-3D"></a>　功德悉成满，</p>
  <p id="a3E">当得斯净土，<a id="a-3F"></a>　贤圣众甚多。</p>
  <p id="a3G">如是无量事，<a id="a-3H"></a>　我今但略说。<a id="a-3I"></a>”</p>
  <p id="a3J">尔时，<a id="a-3K"></a>千二百阿罗汉心自在者作是念：<a id="a-3L"></a>“我等欢喜，<a id="a-3M"></a>得未曾有。<a id="a-3N"></a>若世尊各见授记如余大弟子者，<a id="a-3O"></a>不亦快乎！<a id="a-3P"></a>”佛知此等心之所念，<a id="a-3Q"></a>告摩诃迦葉：<a id="a-3R"></a>“是千二百阿罗汉，<a id="a-3S"></a>我今当现前次第与授阿耨多罗三藐三菩提记。<a id="a-3T"></a>于此众中，<a id="a-3U"></a>我大弟子憍陈如比丘，<a id="a-3V"></a>当供养六万二千亿佛，<a id="a-3W"></a>然后得成为佛，<a id="a-3X"></a>号曰普明如来、<a id="a-3Y"></a>应供、<a id="a-3Z"></a>正遍知、<a id="a-3a"></a>明行足、<a id="a-3b"></a>善逝、<a id="a-3c"></a>世间解、<a id="a-3d"></a>无上士、<a id="a-3e"></a>调御丈夫、<a id="a-3f"></a>天人师、<a id="a-3g"></a>佛世尊。<a id="a-3h"></a>其五百阿罗汉，<a id="a-3i"></a>优楼频螺迦葉、<a id="a-3j"></a>伽耶迦葉、<a id="a-3k"></a>那提迦葉、<a id="a-3l"></a>迦留陀夷、<a id="a-3m"></a>优陀夷、<a id="a-3n"></a>阿㝹楼驮、<a id="a-3o"></a>离婆多、<a id="a-3p"></a>劫宾那、<a id="a-3q"></a>薄拘罗、<a id="a-3r"></a>周陀、<a id="a-3s"></a>莎伽陀等，<a id="a-3t"></a>皆当得阿耨多罗三藐三菩提，<a id="a-3u"></a>尽同一号，<a id="a-3v"></a>名曰普明。<a id="a-3w"></a>”</p>
  <p id="a3x">尔时，<a id="a-3y"></a>世尊欲重宣此义，<a id="a-3z"></a>而说偈言：</p>
  <p id="a40">“憍陈如比丘，<a id="a-41"></a>　当见无量佛，</p>
  <p id="a42">过阿僧祇劫，<a id="a-43"></a>　乃成等正觉。</p>
  <p id="a44">常放大光明，<a id="a-45"></a>　具足诸神通，</p>
  <p id="a46">名闻遍十方，<a id="a-47"></a>　一切之所敬，</p>
  <p id="a48">常说无上道，<a id="a-49"></a>　故号为普明。</p>
  <p id="a4A">其国土清净，<a id="a-4B"></a>　菩萨皆勇猛，</p>
  <p id="a4C">咸升妙楼阁，<a id="a-4D"></a>　游诸十方国，</p>
  <p id="a4E">以无上供具，<a id="a-4F"></a>　奉献于诸佛。</p>
  <p id="a4G">作是供养已，<a id="a-4H"></a>　心怀大欢喜，</p>
  <p id="a4I">须臾还本国，<a id="a-4J"></a>　有如是神力。</p>
  <p id="a4K">佛寿六万劫，<a id="a-4L"></a>　正法住倍寿，</p>
  <p id="a4M">像法复倍是，<a id="a-4N"></a>　法灭天人忧。</p>
  <p id="a4O">“其五百比丘，<a id="a-4P"></a>　次第当作佛，</p>
  <p id="a4Q">同号曰普明，<a id="a-4R"></a>　转次而授记：</p>
  <p id="a4S">‘我灭度之后，<a id="a-4T"></a>　某甲当作佛，</p>
  <p id="a4U">其所化世间，<a id="a-4V"></a>　亦如我今日。<a id="a-4W"></a>’</p>
  <p id="a4X">国土之严净，<a id="a-4Y"></a>　及诸神通力，</p>
  <p id="a4Z">菩萨声闻众，<a id="a-4a"></a>　正法及像法，</p>
  <p id="a4b">寿命劫多少，<a id="a-4c"></a>　皆如上所说。</p>
  <p id="a4d">迦葉汝已知，<a id="a-4e"></a>　五百自在者，</p>
  <p id="a4f">余诸声闻众，<a id="a-4g"></a>　亦当复如是，</p>
  <p id="a4h">其不在此会，<a id="a-4i"></a>　汝当为宣说。<a id="a-4j"></a>”</p>
  <p id="a4k">尔时，<a id="a-4l"></a>五百阿罗汉于佛前得授记已，<a id="a-4m"></a>欢喜踊跃，<a id="a-4n"></a>即从座起，<a id="a-4o"></a>到于佛前，<a id="a-4p"></a>头面礼足，<a id="a-4q"></a>悔过自责：<a id="a-4r"></a>“世尊，<a id="a-4s"></a>我等常作是念，<a id="a-4t"></a>自谓已得究竟灭度，<a id="a-4u"></a>今乃知之如无智者。<a id="a-4v"></a>所以者何？<a id="a-4w"></a>我等应得如来智慧，<a id="a-4x"></a>而便自以小智为足。<a id="a-4y"></a>世尊，<a id="a-4z"></a>譬如有人至亲友家，<a id="a-50"></a>醉酒而卧。<a id="a-51"></a>是时亲友官事当行，<a id="a-52"></a>以无价宝珠系其衣里，<a id="a-53"></a>与之而去。<a id="a-54"></a>其人醉卧，<a id="a-55"></a>都不觉知。<a id="a-56"></a>起已游行，<a id="a-57"></a>到于他国，<a id="a-58"></a>为衣食故，<a id="a-59"></a>勤力求索甚大艰难，<a id="a-5A"></a>若少有所得便以为足。<a id="a-5B"></a>于后亲友会遇见之，<a id="a-5C"></a>而作是言：<a id="a-5D"></a>‘咄哉！<a id="a-5E"></a>丈夫，<a id="a-5F"></a>何为衣食乃至如是？<a id="a-5G"></a>我昔欲令汝得安乐、<a id="a-5H"></a>五欲自恣，<a id="a-5I"></a>于某年日月，<a id="a-5J"></a>以无价宝珠系汝衣里。<a id="a-5K"></a>今故现在，<a id="a-5L"></a>而汝不知，<a id="a-5M"></a>勤苦忧恼以求自活，<a id="a-5N"></a>甚为痴也！<a id="a-5O"></a>汝今可以此宝贸易所须，<a id="a-5P"></a>常可如意，<a id="a-5Q"></a>无所乏短。<a id="a-5R"></a>’佛亦如是，<a id="a-5S"></a>为菩萨时，<a id="a-5T"></a>教化我等，<a id="a-5U"></a>令发一切智心；<a id="a-5V"></a>而寻废忘，<a id="a-5W"></a>不知不觉，<a id="a-5X"></a>既得阿罗汉道，<a id="a-5Y"></a>自谓灭度，<a id="a-5Z"></a>资生艰难得少为足，<a id="a-5a"></a>一切智愿犹在不失。<a id="a-5b"></a>今者世尊觉悟我等，<a id="a-5c"></a>作如是言：<a id="a-5d"></a>‘诸比丘，<a id="a-5e"></a>汝等所得非究竟灭。<a id="a-5f"></a>我久令汝等种佛善根，<a id="a-5g"></a>以方便故示涅槃相，<a id="a-5h"></a>而汝谓为实得灭度。<a id="a-5i"></a>’世尊，<a id="a-5j"></a>我今乃知实是菩萨，<a id="a-5k"></a>得受阿耨多罗三藐三菩提记，<a id="a-5l"></a>以是因缘，<a id="a-5m"></a>甚大欢喜，<a id="a-5n"></a>得未曾有。<a id="a-5o"></a>”</p>
  <p id="a5p">尔时，<a id="a-5q"></a>阿若憍陈如等欲重宣此义，<a id="a-5r"></a>而说偈言：</p>
  <p id="a5s">“我等闻无上，<a id="a-5t"></a>　安隐授记声，</p>
  <p id="a5u">欢喜未曾有，<a id="a-5v"></a>　礼无量智佛。</p>
  <p id="a5w">今于世尊前，<a id="a-5x"></a>　自悔诸过咎，</p>
  <p id="a5y">于无量佛宝，<a id="a-5z"></a>　得少涅槃分，</p>
  <p id="a60">如无智愚人，<a id="a-61"></a>　便自以为足。</p>
  <p id="a62">譬如贫穷人，<a id="a-63"></a>　往至亲友家，</p>
  <p id="a64">其家甚大富，<a id="a-65"></a>　具设诸肴膳，</p>
  <p id="a66">以无价宝珠，<a id="a-67"></a>　系著内衣里，</p>
  <p id="a68">默与而舍去，<a id="a-69"></a>　时卧不觉知。</p>
  <p id="a6A">是人既已起，<a id="a-6B"></a>　游行诣他国，</p>
  <p id="a6C">求衣食自济，<a id="a-6D"></a>　资生甚艰难，</p>
  <p id="a6E">得少便为足，<a id="a-6F"></a>　更不愿好者，</p>
  <p id="a6G">不觉内衣里，<a id="a-6H"></a>　有无价宝珠。</p>
  <p id="a6I">与珠之亲友，<a id="a-6J"></a>　后见此贫人，</p>
  <p id="a6K">苦切责之已，<a id="a-6L"></a>　示以所系珠。</p>
  <p id="a6M">贫人见此珠，<a id="a-6N"></a>　其心大欢喜，</p>
  <p id="a6O">富有诸财物，<a id="a-6P"></a>　五欲而自恣。</p>
  <p id="a6Q">我等亦如是，<a id="a-6R"></a>　世尊于长夜，</p>
  <p id="a6S">常愍见教化，<a id="a-6T"></a>　令种无上愿。</p>
  <p id="a6U">我等无智故，<a id="a-6V"></a>　不觉亦不知，</p>
  <p id="a6W">得少涅槃分，<a id="a-6X"></a>　自足不求余。</p>
  <p id="a6Y">今佛觉悟我，<a id="a-6Z"></a>　言非实灭度，</p>
  <p id="a6a">得佛无上慧，<a id="a-6b"></a>　尔乃为真灭。</p>
  <p id="a6c">我今从佛闻，<a id="a-6d"></a>　授记庄严事，</p>
  <p id="a6e">及转次受决，<a id="a-6f"></a>　身心遍欢喜。<a id="a-6g"></a>”</p>
  <p data-pb></p>
  <h2 id="a6h">授学无学人记品第九</h2>
  <p id="a6i">尔时，<a id="a-6j"></a>阿难、<a id="a-6k"></a>罗睺罗而作是念：<a id="a-6l"></a>“我等每自思惟，<a id="a-6m"></a>设得授记，<a id="a-6n"></a>不亦快乎！<a id="a-6o"></a>”即从座起到于佛前，<a id="a-6p"></a>头面礼足，<a id="a-6q"></a>俱白佛言：<a id="a-6r"></a>“世尊，<a id="a-6s"></a>我等于此亦应有分。<a id="a-6t"></a>唯有如来，<a id="a-6u"></a>我等所归。<a id="a-6v"></a>又我等为一切世间天、<a id="a-6w"></a>人、<a id="a-6x"></a>阿修罗所见知识。<a id="a-6y"></a>阿难常为侍者，<a id="a-6z"></a>护持法藏。<a id="a-70"></a>罗睺罗是佛之子。<a id="a-71"></a>若佛见授阿耨多罗三藐三菩提记者，<a id="a-72"></a>我愿既满，<a id="a-73"></a>众望亦足。<a id="a-74"></a>”尔时，<a id="a-75"></a>学无学声闻弟子二千人，<a id="a-76"></a>皆从座起，<a id="a-77"></a>偏袒右肩，<a id="a-78"></a>到于佛前，<a id="a-79"></a>一心合掌，<a id="a-7A"></a>瞻仰世尊，<a id="a-7B"></a>如阿难、<a id="a-7C"></a>罗睺罗所愿，<a id="a-7D"></a>住立一面。</p>
  <p id="a7E">尔时，<a id="a-7F"></a>佛告阿难：<a id="a-7G"></a>“汝于来世当得作佛，<a id="a-7H"></a>号山海慧自在通王如来、<a id="a-7I"></a>应供、<a id="a-7J"></a>正遍知、<a id="a-7K"></a>明行足、<a id="a-7L"></a>善逝、<a id="a-7M"></a>世间解、<a id="a-7N"></a>无上士、<a id="a-7O"></a>调御丈夫、<a id="a-7P"></a>天人师、<a id="a-7Q"></a>佛世尊。<a id="a-7R"></a>当供养六十二亿诸佛，<a id="a-7S"></a>护持法藏，<a id="a-7T"></a>然后得阿耨多罗三藐三菩提。<a id="a-7U"></a>教化二十千万亿恒河沙诸菩萨等，<a id="a-7V"></a>令成阿耨多罗三藐三菩提。<a id="a-7W"></a>国名常立胜幡。<a id="a-7X"></a>其土清净，<a id="a-7Y"></a>琉璃为地，<a id="a-7Z"></a>劫名妙音遍满。<a id="a-7a"></a>其佛寿命，<a id="a-7b"></a>无量千万亿阿僧祇劫，<a id="a-7c"></a>若人于千万亿无量阿僧祇劫中算数校计不能得知，<a id="a-7d"></a>正法住世倍于寿命，<a id="a-7e"></a>像法住世复倍正法。<a id="a-7f"></a>阿难，<a id="a-7g"></a>是山海慧自在通王佛，<a id="a-7h"></a>为十方无量千万亿恒河沙等诸佛如来，<a id="a-7i"></a>所共赞叹，<a id="a-7j"></a>称其功德。<a id="a-7k"></a>”</p>
  <p id="a7l">尔时，<a id="a-7m"></a>世尊欲重宣此义，<a id="a-7n"></a>而说偈言：</p>
  <p id="a7o">“我今僧中说，<a id="a-7p"></a>　阿难持法者，</p>
  <p id="a7q">当供养诸佛，<a id="a-7r"></a>　然后成正觉，</p>
  <p id="a7s">号曰山海慧，<a id="a-7t"></a>　自在通王佛。</p>
  <p id="a7u">其国土清净，<a id="a-7v"></a>　名常立胜幡，</p>
  <p id="a7w">教化诸菩萨，<a id="a-7x"></a>　其数如恒沙。</p>
  <p id="a7y">佛有大威德，<a id="a-7z"></a>　名闻满十方，</p>
  <p id="a80">寿命无有量，<a id="a-81"></a>　以愍众生故，</p>
  <p id="a82">正法倍寿命，<a id="a-83"></a>　像法复倍是。</p>
  <p id="a84">如恒河沙等，<a id="a-85"></a>　无数诸众生，</p>
  <p id="a86">于此佛法中，<a id="a-87"></a>　种佛道因缘。<a id="a-88"></a>”</p>
  <p id="a89">尔时，<a id="a-8A"></a>会中新发意菩萨八千人，<a id="a-8B"></a>咸作是念：<a id="a-8C"></a>“我等尚不闻诸大菩萨得如是记，<a id="a-8D"></a>有何因缘而诸声闻得如是决？<a id="a-8E"></a>”</p>
  <p id="a8F">尔时，<a id="a-8G"></a>世尊知诸菩萨心之所念，<a id="a-8H"></a>而告之曰：<a id="a-8I"></a>“诸善男子，<a id="a-8J"></a>我与阿难等，<a id="a-8K"></a>于空王佛所，<a id="a-8L"></a>同时发阿耨多罗三藐三菩提心。<a id="a-8M"></a>阿难常乐多闻，<a id="a-8N"></a>我常勤精进。<a id="a-8O"></a>是故我已得成阿耨多罗三藐三菩提，<a id="a-8P"></a>而阿难护持我法，<a id="a-8Q"></a>亦护将来诸佛法藏，<a id="a-8R"></a>教化成就诸菩萨众。<a id="a-8S"></a>其本愿如是，<a id="a-8T"></a>故获斯记。<a id="a-8U"></a>”</p>
  <p id="a8V">阿难面于佛前，<a id="a-8W"></a>自闻授记及国土庄严，<a id="a-8X"></a>所愿具足，<a id="a-8Y"></a>心大欢喜，<a id="a-8Z"></a>得未曾有。<a id="a-8a"></a>即时忆念过去无量千万亿诸佛法藏，<a id="a-8b"></a>通达无碍如今所闻，<a id="a-8c"></a>亦识本愿。<a id="a-8d"></a>尔时，<a id="a-8e"></a>阿难而说偈言：</p>
  <p id="a8f">“世尊甚希有，<a id="a-8g"></a>　令我念过去，</p>
  <p id="a8h">无量诸佛法，<a id="a-8i"></a>　如今日所闻。</p>
  <p id="a8j">我今无复疑，<a id="a-8k"></a>　安住于佛道，</p>
  <p id="a8l">方便为侍者，<a id="a-8m"></a>　护持诸佛法。<a id="a-8n"></a>”</p>
  <p id="a8o">尔时，<a id="a-8p"></a>佛告罗睺罗：<a id="a-8q"></a>“汝于来世当得作佛，<a id="a-8r"></a>号蹈七宝华如来、<a id="a-8s"></a>应供、<a id="a-8t"></a>正遍知、<a id="a-8u"></a>明行足、<a id="a-8v"></a>善逝、<a id="a-8w"></a>世间解、<a id="a-8x"></a>无上士、<a id="a-8y"></a>调御丈夫、<a id="a-8z"></a>天人师、<a id="a-90"></a>佛世尊。<a id="a-91"></a>当供养十世界微尘等数诸佛如来，<a id="a-92"></a>常为诸佛而作长子，<a id="a-93"></a>犹如今也。<a id="a-94"></a>是蹈七宝华佛，<a id="a-95"></a>国土庄严、<a id="a-96"></a>寿命劫数、<a id="a-97"></a>所化弟子、<a id="a-98"></a>正法、<a id="a-99"></a>像法，<a id="a-9A"></a>亦如山海慧自在通王如来无异，<a id="a-9B"></a>亦为此佛而作长子，<a id="a-9C"></a>过是已后，<a id="a-9D"></a>当得阿耨多罗三藐三菩提。<a id="a-9E"></a>”</p>
  <p id="a9F">尔时，<a id="a-9G"></a>世尊欲重宣此义，<a id="a-9H"></a>而说偈言：</p>
  <p id="a9I">“我为太子时，<a id="a-9J"></a>　罗睺为长子，</p>
  <p id="a9K">我今成佛道，<a id="a-9L"></a>　受法为法子。</p>
  <p id="a9M">于未来世中，<a id="a-9N"></a>　见无量亿佛，</p>
  <p id="a9O">皆为其长子，<a id="a-9P"></a>　一心求佛道。</p>
  <p id="a9Q">罗睺罗密行，<a id="a-9R"></a>　唯我能知之，</p>
  <p id="a9S">现为我长子，<a id="a-9T"></a>　以示诸众生，</p>
  <p id="a9U">无量亿千万，<a id="a-9V"></a>　功德不可数，</p>
  <p id="a9W">安住于佛法，<a id="a-9X"></a>　以求无上道。<a id="a-9Y"></a>”</p>
  <p id="a9Z">尔时，<a id="a-9a"></a>世尊见学无学二千人，<a id="a-9b"></a>其意柔软，<a id="a-9c"></a>寂然清净，<a id="a-9d"></a>一心观佛。<a id="a-9e"></a>佛告阿难：<a id="a-9f"></a>“汝见是学无学二千人不？<a id="a-9g"></a>”</p>
  <p id="a9h">“唯然，<a id="a-9i"></a>已见。<a id="a-9j"></a>”</p>
  <p id="a9k">“阿难，<a id="a-9l"></a>是诸人等，<a id="a-9m"></a>当供养五十世界微尘数诸佛如来，<a id="a-9n"></a>恭敬尊重，<a id="a-9o"></a>护持法藏，<a id="a-9p"></a>末后同时于十方国各得成佛，<a id="a-9q"></a>皆同一号，<a id="a-9r"></a>名曰宝相如来、<a id="a-9s"></a>应供、<a id="a-9t"></a>正遍知、<a id="a-9u"></a>明行足、<a id="a-9v"></a>善逝、<a id="a-9w"></a>世间解、<a id="a-9x"></a>无上士、<a id="a-9y"></a>调御丈夫、<a id="a-9z"></a>天人师、<a id="a-A0"></a>佛世尊。<a id="a-A1"></a>寿命一劫，<a id="a-A2"></a>国土庄严、<a id="a-A3"></a>声闻、<a id="a-A4"></a>菩萨、<a id="a-A5"></a>正法、<a id="a-A6"></a>像法，<a id="a-A7"></a>皆悉同等。<a id="a-A8"></a>”</p>
  <p id="aA9">尔时，<a id="a-AA"></a>世尊欲重宣此义，<a id="a-AB"></a>而说偈言：</p>
  <p id="aAC">“是二千声闻，<a id="a-AD"></a>　今于我前住，</p>
  <p id="aAE">悉皆与授记，<a id="a-AF"></a>　未来当成佛。</p>
  <p id="aAG">所供养诸佛，<a id="a-AH"></a>　如上说尘数，</p>
  <p id="aAI">护持其法藏，<a id="a-AJ"></a>　后当成正觉。</p>
  <p id="aAK">各于十方国，<a id="a-AL"></a>　悉同一名号，</p>
  <p id="aAM">俱时坐道场，<a id="a-AN"></a>　以证无上慧。</p>
  <p id="aAO">皆名为宝相。<a id="a-AP"></a>　国土及弟子，</p>
  <p id="aAQ">正法与像法，<a id="a-AR"></a>　悉等无有异。</p>
  <p id="aAS">咸以诸神通，<a id="a-AT"></a>　度十方众生，</p>
  <p id="aAU">名闻普周遍，<a id="a-AV"></a>　渐入于涅槃。<a id="a-AW"></a>”</p>
  <p id="aAX">尔时，<a id="a-AY"></a>学无学二千人，<a id="a-AZ"></a>闻佛授记欢喜踊跃，<a id="a-Aa"></a>而说偈言：</p>
  <p id="aAb">“世尊慧灯明，<a id="a-Ac"></a>　我闻授记音，</p>
  <p id="aAd">心欢喜充满，<a id="a-Ae"></a>　如甘露见灌。<a id="a-Af"></a>”</p>
  <p data-pb></p>
  <h2 id="aAg">法师品第十</h2>
  <p id="aAh">尔时，<a id="a-Ai"></a>世尊因药王菩萨，<a id="a-Aj"></a>告八万大士：<a id="a-Ak"></a>“药王，<a id="a-Al"></a>汝见是大众中无量诸天、<a id="a-Am"></a>龙王、<a id="a-An"></a>夜叉、<a id="a-Ao"></a>乾闼婆、<a id="a-Ap"></a>阿修罗、<a id="a-Aq"></a>迦楼罗、<a id="a-Ar"></a>紧那罗、<a id="a-As"></a>摩睺罗伽、<a id="a-At"></a>人与非人，<a id="a-Au"></a>及比丘、<a id="a-Av"></a>比丘尼、<a id="a-Aw"></a>优婆塞、<a id="a-Ax"></a>优婆夷，<a id="a-Ay"></a>求声闻者，<a id="a-Az"></a>求辟支佛者，<a id="a-B0"></a>求佛道者，<a id="a-B1"></a>如是等类咸于佛前，<a id="a-B2"></a>闻《妙法华经》一偈一句，<a id="a-B3"></a>乃至一念随喜者，<a id="a-B4"></a>我皆与授记，<a id="a-B5"></a>当得阿耨多罗三藐三菩提。<a id="a-B6"></a>”</p>
  <p id="aB7">佛告药王：<a id="a-B8"></a>“又如来灭度之后，<a id="a-B9"></a>若有人闻《妙法华经》乃至一偈一句一念随喜者，<a id="a-BA"></a>我亦与授阿耨多罗三藐三菩提记。<a id="a-BB"></a>若复有人，<a id="a-BC"></a>受持、<a id="a-BD"></a>读诵、<a id="a-BE"></a>解说、<a id="a-BF"></a>书写《妙法华经》乃至一偈，<a id="a-BG"></a>于此经卷敬视如佛，<a id="a-BH"></a>种种供养，<a id="a-BI"></a>华香、<a id="a-BJ"></a>璎珞、<a id="a-BK"></a>末香、<a id="a-BL"></a>涂香、<a id="a-BM"></a>烧香、<a id="a-BN"></a>缯盖、<a id="a-BO"></a>幢幡、<a id="a-BP"></a>衣服、<a id="a-BQ"></a>伎乐，<a id="a-BR"></a>乃至合掌恭敬。<a id="a-BS"></a>药王当知，<a id="a-BT"></a>是诸人等，<a id="a-BU"></a>已曾供养十万亿佛，<a id="a-BV"></a>于诸佛所成就大愿，<a id="a-BW"></a>愍众生故生此人间。</p>
  <p id="aBX">“药王，<a id="a-BY"></a>若有人问，<a id="a-BZ"></a>何等众生于未来世当得作佛？<a id="a-Ba"></a>应示是诸人等于未来世必得作佛。<a id="a-Bb"></a>何以故？<a id="a-Bc"></a>若善男子、<a id="a-Bd"></a>善女人，<a id="a-Be"></a>于《法华经》乃至一句受持、<a id="a-Bf"></a>读诵、<a id="a-Bg"></a>解说、<a id="a-Bh"></a>书写，<a id="a-Bi"></a>种种供养经卷，<a id="a-Bj"></a>华香、<a id="a-Bk"></a>璎珞、<a id="a-Bl"></a>末香、<a id="a-Bm"></a>涂香、<a id="a-Bn"></a>烧香、<a id="a-Bo"></a>缯盖、<a id="a-Bp"></a>幢幡、<a id="a-Bq"></a>衣服、<a id="a-Br"></a>伎乐，<a id="a-Bs"></a>合掌恭敬，<a id="a-Bt"></a>是人一切世间所应瞻奉，<a id="a-Bu"></a>应以如来供养而供养之。<a id="a-Bv"></a>当知此人是大菩萨，<a id="a-Bw"></a>成就阿耨多罗三藐三菩提，<a id="a-Bx"></a>哀愍众生愿生此间，<a id="a-By"></a>广演分别《妙法华经》，<a id="a-Bz"></a>何况尽能受持、<a id="a-C0"></a>种种供养者！<a id="a-C1"></a>药王当知，<a id="a-C2"></a>是人自舍清净业报，<a id="a-C3"></a>于我灭度后，<a id="a-C4"></a>愍众生故，<a id="a-C5"></a>生于恶世广演此经。<a id="a-C6"></a>若是善男子、<a id="a-C7"></a>善女人，<a id="a-C8"></a>我灭度后，<a id="a-C9"></a>能窃为一人说《法华经》乃至一句，<a id="a-CA"></a>当知是人则如来使，<a id="a-CB"></a>如来所遣行如来事，<a id="a-CC"></a>何况于大众中广为人说！</p>
  <p id="aCD">“药王，<a id="a-CE"></a>若有恶人以不善心，<a id="a-CF"></a>于一劫中现于佛前常毁骂佛，<a id="a-CG"></a>其罪尚轻。<a id="a-CH"></a>若人以一恶言，<a id="a-CI"></a>毁呰在家出家读诵《法华经》者，<a id="a-CJ"></a>其罪甚重！<a id="a-CK"></a>药王，<a id="a-CL"></a>其有读诵《法华经》者，<a id="a-CM"></a>当知是人，<a id="a-CN"></a>以佛庄严而自庄严，<a id="a-CO"></a>则为如来肩所荷担。<a id="a-CP"></a>其所至方应随向礼，<a id="a-CQ"></a>一心合掌，<a id="a-CR"></a>恭敬供养，<a id="a-CS"></a>尊重赞叹，<a id="a-CT"></a>华香、<a id="a-CU"></a>璎珞、<a id="a-CV"></a>末香、<a id="a-CW"></a>涂香、<a id="a-CX"></a>烧香、<a id="a-CY"></a>缯盖、<a id="a-CZ"></a>幢幡、<a id="a-Ca"></a>衣服、<a id="a-Cb"></a>肴馔，<a id="a-Cc"></a>作诸伎乐，<a id="a-Cd"></a>人中上供而供养之，<a id="a-Ce"></a>应持天宝而以散之，<a id="a-Cf"></a>天上宝聚应以奉献。<a id="a-Cg"></a>所以者何？<a id="a-Ch"></a>是人欢喜说法，<a id="a-Ci"></a>须臾闻之，<a id="a-Cj"></a>即得究竟阿耨多罗三藐三菩提故。<a id="a-Ck"></a>”</p>
  <p id="aCl">尔时，<a id="a-Cm"></a>世尊欲重宣此义，<a id="a-Cn"></a>而说偈言：</p>
  <p id="aCo">“若欲住佛道，<a id="a-Cp"></a>　成就自然智，</p>
  <p id="aCq">常当勤供养，<a id="a-Cr"></a>　受持法华者。</p>
  <p id="aCs">其有欲疾得，<a id="a-Ct"></a>　一切种智慧，</p>
  <p id="aCu">当受持是经，<a id="a-Cv"></a>　并供养持者。</p>
  <p id="aCw">若有能受持，<a id="a-Cx"></a>　妙法华经者，</p>
  <p id="aCy">当知佛所使，<a id="a-Cz"></a>　愍念诸众生。</p>
  <p id="aD0">诸有能受持，<a id="a-D1"></a>　妙法华经者，</p>
  <p id="aD2">舍于清净土，<a id="a-D3"></a>　愍众故生此。</p>
  <p id="aD4">当知如是人，<a id="a-D5"></a>　自在所欲生，</p>
  <p id="aD6">能于此恶世，<a id="a-D7"></a>　广说无上法。</p>
  <p id="aD8">应以天华香，<a id="a-D9"></a>　及天宝衣服，</p>
  <p id="aDA">天上妙宝聚，<a id="a-DB"></a>　供养说法者。</p>
  <p id="aDC">吾灭后恶世，<a id="a-DD"></a>　能持是经者，</p>
  <p id="aDE">当合掌礼敬，<a id="a-DF"></a>　如供养世尊。</p>
  <p id="aDG">上馔众甘美，<a id="a-DH"></a>　及种种衣服，</p>
  <p id="aDI">供养是佛子，<a id="a-DJ"></a>　冀得须臾闻。</p>
  <p id="aDK">若能于后世，<a id="a-DL"></a>　受持是经者，</p>
  <p id="aDM">我遣在人中，<a id="a-DN"></a>　行于如来事。</p>
  <p id="aDO">若于一劫中，<a id="a-DP"></a>　常怀不善心，</p>
  <p id="aDQ">作色而骂佛，<a id="a-DR"></a>　获无量重罪。</p>
  <p id="aDS">其有读诵持，<a id="a-DT"></a>　是法华经者，</p>
  <p id="aDU">须臾加恶言，<a id="a-DV"></a>　其罪复过彼！</p>
  <p id="aDW">有人求佛道，<a id="a-DX"></a>　而于一劫中，</p>
  <p id="aDY">合掌在我前，<a id="a-DZ"></a>　以无数偈赞，</p>
  <p id="aDa">由是赞佛故，<a id="a-Db"></a>　得无量功德，</p>
  <p id="aDc">叹美持经者，<a id="a-Dd"></a>　其福复过彼！</p>
  <p id="aDe">于八十亿劫，<a id="a-Df"></a>　以最妙色声，</p>
  <p id="aDg">及与香味触，<a id="a-Dh"></a>　供养持经者，</p>
  <p id="aDi">如是供养已，<a id="a-Dj"></a>　若得须臾闻，</p>
  <p id="aDk">则应自欣庆，<a id="a-Dl"></a>　我今获大利！</p>
  <p id="aDm">药王今告汝，<a id="a-Dn"></a>　我所说诸经，</p>
  <p id="aDo">而于此经中，<a id="a-Dp"></a>　法华最第一。<a id="a-Dq"></a>”</p>
  <p id="aDr">尔时，<a id="a-Ds"></a>佛复告药王菩萨摩诃萨：<a id="a-Dt"></a>“我所说经典无量千万亿，<a id="a-Du"></a>已说、<a id="a-Dv"></a>今说、<a id="a-Dw"></a>当说，<a id="a-Dx"></a>而于其中，<a id="a-Dy"></a>此《法华经》最为难信难解。<a id="a-Dz"></a>药王，<a id="a-E0"></a>此经是诸佛秘要之藏，<a id="a-E1"></a>不可分布妄授与人。<a id="a-E2"></a>诸佛世尊之所守护，<a id="a-E3"></a>从昔已来未曾显说。<a id="a-E4"></a>而此经者，<a id="a-E5"></a>如来现在犹多怨嫉，<a id="a-E6"></a>况灭度后！</p>
  <p id="aE7">“药王当知，<a id="a-E8"></a>如来灭后，<a id="a-E9"></a>其能书持、<a id="a-EA"></a>读诵、<a id="a-EB"></a>供养、<a id="a-EC"></a>为他人说者，<a id="a-ED"></a>如来则为以衣覆之，<a id="a-EE"></a>又为他方现在诸佛之所护念。<a id="a-EF"></a>是人有大信力及志愿力、<a id="a-EG"></a>诸善根力，<a id="a-EH"></a>当知是人与如来共宿，<a id="a-EI"></a>则为如来手摩其头。<a id="a-EJ"></a>药王，<a id="a-EK"></a>在在处处，<a id="a-EL"></a>若说若读、<a id="a-EM"></a>若诵若书、<a id="a-EN"></a>若经卷所住处，<a id="a-EO"></a>皆应起七宝塔极令高广严饰，<a id="a-EP"></a>不须复安舍利。<a id="a-EQ"></a>所以者何？<a id="a-ER"></a>此中已有如来全身。<a id="a-ES"></a>此塔应以一切华香、<a id="a-ET"></a>璎珞、<a id="a-EU"></a>缯盖、<a id="a-EV"></a>幢幡、<a id="a-EW"></a>伎乐歌颂，<a id="a-EX"></a>供养恭敬，<a id="a-EY"></a>尊重赞叹。<a id="a-EZ"></a>若有人得见此塔礼拜供养，<a id="a-Ea"></a>当知是等皆近阿耨多罗三藐三菩提。<a id="a-Eb"></a>药王，<a id="a-Ec"></a>多有人在家出家行菩萨道，<a id="a-Ed"></a>若不能得见闻、<a id="a-Ee"></a>读诵、<a id="a-Ef"></a>书持、<a id="a-Eg"></a>供养是《法华经》者，<a id="a-Eh"></a>当知是人未善行菩萨道。<a id="a-Ei"></a>若有得闻是经典者，<a id="a-Ej"></a>乃能善行菩萨之道。<a id="a-Ek"></a>其有众生求佛道者，<a id="a-El"></a>若见若闻是《法华经》，<a id="a-Em"></a>闻已信解受持者，<a id="a-En"></a>当知是人得近阿耨多罗三藐三菩提。</p>
  <p id="aEo">“药王，<a id="a-Ep"></a>譬如有人渴乏须水，<a id="a-Eq"></a>于彼高原穿凿求之，<a id="a-Er"></a>犹见干土，<a id="a-Es"></a>知水尚远；<a id="a-Et"></a>施功不已，<a id="a-Eu"></a>转见湿土，<a id="a-Ev"></a>遂渐至泥，<a id="a-Ew"></a>其心决定知水必近。<a id="a-Ex"></a>菩萨亦复如是，<a id="a-Ey"></a>若未闻未解未能修习是《法华经》，<a id="a-Ez"></a>当知是人去阿耨多罗三藐三菩提尚远；<a id="a-F0"></a>若得闻解思惟修习，<a id="a-F1"></a>必知得近阿耨多罗三藐三菩提。<a id="a-F2"></a>所以者何？<a id="a-F3"></a>一切菩萨阿耨多罗三藐三菩提皆属此经，<a id="a-F4"></a>此经开方便门，<a id="a-F5"></a>示真实相。<a id="a-F6"></a>是《法华经藏》深固幽远，<a id="a-F7"></a>无人能到，<a id="a-F8"></a>今佛教化成就菩萨而为开示。<a id="a-F9"></a>药王，<a id="a-FA"></a>若有菩萨闻是《法华经》惊疑怖畏，<a id="a-FB"></a>当知是为新发意菩萨。<a id="a-FC"></a>若声闻人闻是经惊疑怖畏，<a id="a-FD"></a>当知是为增上慢者。</p>
  <p id="aFE">“药王，<a id="a-FF"></a>若有善男子、<a id="a-FG"></a>善女人，<a id="a-FH"></a>如来灭后，<a id="a-FI"></a>欲为四众说是《法华经》者，<a id="a-FJ"></a>云何应说？<a id="a-FK"></a>是善男子、<a id="a-FL"></a>善女人，<a id="a-FM"></a>入如来室，<a id="a-FN"></a>著如来衣，<a id="a-FO"></a>坐如来座，<a id="a-FP"></a>尔乃应为四众广说斯经。<a id="a-FQ"></a>如来室者，<a id="a-FR"></a>一切众生中大慈悲心是。<a id="a-FS"></a>如来衣者，<a id="a-FT"></a>柔和忍辱心是。<a id="a-FU"></a>如来座者，<a id="a-FV"></a>一切法空是。<a id="a-FW"></a>安住是中，<a id="a-FX"></a>然后以不懈怠心，<a id="a-FY"></a>为诸菩萨及四众广说是《法华经》。<a id="a-FZ"></a>药王，<a id="a-Fa"></a>我于余国遣化人为其集听法众，<a id="a-Fb"></a>亦遣化比丘、<a id="a-Fc"></a>比丘尼、<a id="a-Fd"></a>优婆塞、<a id="a-Fe"></a>优婆夷听其说法。<a id="a-Ff"></a>是诸化人，<a id="a-Fg"></a>闻法信受，<a id="a-Fh"></a>随顺不逆。<a id="a-Fi"></a>若说法者在空闲处，<a id="a-Fj"></a>我时广遣天龙鬼神、<a id="a-Fk"></a>乾闼婆、<a id="a-Fl"></a>阿修罗等听其说法。<a id="a-Fm"></a>我虽在异国，<a id="a-Fn"></a>时时令说法者得见我身。<a id="a-Fo"></a>若于此经忘失句逗，<a id="a-Fp"></a>我还为说令得具足。<a id="a-Fq"></a>”</p>
  <p id="aFr">尔时，<a id="a-Fs"></a>世尊欲重宣此义，<a id="a-Ft"></a>而说偈言：</p>
  <p id="aFu">“欲舍诸懈怠，<a id="a-Fv"></a>　应当听此经，</p>
  <p id="aFw">是经难得闻，<a id="a-Fx"></a>　信受者亦难。</p>
  <p id="aFy">如人渴须水，<a id="a-Fz"></a>　穿凿于高原，</p>
  <p id="aG0">犹见干燥土，<a id="a-G1"></a>　知去水尚远；</p>
  <p id="aG2">渐见湿土泥，<a id="a-G3"></a>　决定知近水。</p>
  <p id="aG4">药王汝当知，<a id="a-G5"></a>　如是诸人等，</p>
  <p id="aG6">不闻法华经，<a id="a-G7"></a>　去佛智甚远！</p>
  <p id="aG8">若闻是深经，<a id="a-G9"></a>　决了声闻法。</p>
  <p id="aGA">是诸经之王，<a id="a-GB"></a>　闻已谛思惟，</p>
  <p id="aGC">当知此人等，<a id="a-GD"></a>　近于佛智慧。</p>
  <p id="aGE">若人说此经，<a id="a-GF"></a>　应入如来室，</p>
  <p id="aGG">著于如来衣，<a id="a-GH"></a>　而坐如来座，</p>
  <p id="aGI">处众无所畏，<a id="a-GJ"></a>　广为分别说。</p>
  <p id="aGK">大慈悲为室，<a id="a-GL"></a>　柔和忍辱衣，</p>
  <p id="aGM">诸法空为座，<a id="a-GN"></a>　处此为说法。</p>
  <p id="aGO">若说此经时，<a id="a-GP"></a>　有人恶口骂，</p>
  <p id="aGQ">加刀杖瓦石，<a id="a-GR"></a>　念佛故应忍。</p>
  <p id="aGS">我千万亿土，<a id="a-GT"></a>　现净坚固身，</p>
  <p id="aGU">于无量亿劫，<a id="a-GV"></a>　为众生说法。</p>
  <p id="aGW">若我灭度后，<a id="a-GX"></a>　能说此经者，</p>
  <p id="aGY">我遣化四众，<a id="a-GZ"></a>　比丘比丘尼，</p>
  <p id="aGa">及清信士女，<a id="a-Gb"></a>　供养于法师，</p>
  <p id="aGc">引导诸众生，<a id="a-Gd"></a>　集之令听法。</p>
  <p id="aGe">若人欲加恶，<a id="a-Gf"></a>　刀杖及瓦石，</p>
  <p id="aGg">则遣变化人，<a id="a-Gh"></a>　为之作卫护。</p>
  <p id="aGi">若说法之人，<a id="a-Gj"></a>　独在空闲处，</p>
  <p id="aGk">寂寞无人声，<a id="a-Gl"></a>　读诵此经典，</p>
  <p id="aGm">我尔时为现，<a id="a-Gn"></a>　清净光明身。</p>
  <p id="aGo">若忘失章句，<a id="a-Gp"></a>　为说令通利。</p>
  <p id="aGq">若人具是德，<a id="a-Gr"></a>　或为四众说，</p>
  <p id="aGs">空处读诵经，<a id="a-Gt"></a>　皆得见我身。</p>
  <p id="aGu">若人在空闲，<a id="a-Gv"></a>　我遣天龙王，</p>
  <p id="aGw">夜叉鬼神等，<a id="a-Gx"></a>　为作听法众。</p>
  <p id="aGy">是人乐说法，<a id="a-Gz"></a>　分别无挂碍，</p>
  <p id="aH0">诸佛护念故，<a id="a-H1"></a>　能令大众喜。</p>
  <p id="aH2">若亲近法师，<a id="a-H3"></a>　速得菩萨道，</p>
  <p id="aH4">随顺是师学，<a id="a-H5"></a>　得见恒沙佛。<a id="a-H6"></a>”</p>
  <p data-pb></p>
  <h2 id="aH7">见宝塔品第十一</h2>
  <p id="aH8">尔时，<a id="a-H9"></a>佛前有七宝塔，<a id="a-HA"></a>高五百由旬，<a id="a-HB"></a>纵广二百五十由旬，<a id="a-HC"></a>从地踊出住在空中，<a id="a-HD"></a>种种宝物而庄校之。<a id="a-HE"></a>五千栏楯，<a id="a-HF"></a>龛室千万，<a id="a-HG"></a>无数幢幡以为严饰，<a id="a-HH"></a>垂宝璎珞，<a id="a-HI"></a>宝铃万亿而悬其上。<a id="a-HJ"></a>四面皆出多摩罗跋栴檀之香，<a id="a-HK"></a>充遍世界。<a id="a-HL"></a>其诸幡盖，<a id="a-HM"></a>以金、<a id="a-HN"></a>银、<a id="a-HO"></a>琉璃、<a id="a-HP"></a>砗磲、<a id="a-HQ"></a>码碯、<a id="a-HR"></a>真珠、<a id="a-HS"></a>玫瑰七宝合成，<a id="a-HT"></a>高至四天王宫。<a id="a-HU"></a>三十三天雨天曼陀罗华供养宝塔，<a id="a-HV"></a>余诸天、<a id="a-HW"></a>龙、<a id="a-HX"></a>夜叉、<a id="a-HY"></a>乾闼婆、<a id="a-HZ"></a>阿修罗、<a id="a-Ha"></a>迦楼罗、<a id="a-Hb"></a>紧那罗、<a id="a-Hc"></a>摩睺罗伽、<a id="a-Hd"></a>人非人等千万亿众，<a id="a-He"></a>以一切华香、<a id="a-Hf"></a>璎珞、<a id="a-Hg"></a>幡盖、<a id="a-Hh"></a>伎乐供养宝塔，<a id="a-Hi"></a>恭敬尊重赞叹。</p>
  <p id="aHj">尔时，<a id="a-Hk"></a>宝塔中出大音声叹言：<a id="a-Hl"></a>“善哉！<a id="a-Hm"></a>善哉！<a id="a-Hn"></a>释迦牟尼世尊，<a id="a-Ho"></a>能以平等大慧教菩萨法，<a id="a-Hp"></a>佛所护念《妙法华经》为大众说。<a id="a-Hq"></a>如是，<a id="a-Hr"></a>如是，<a id="a-Hs"></a>释迦牟尼世尊，<a id="a-Ht"></a>如所说者，<a id="a-Hu"></a>皆是真实。<a id="a-Hv"></a>”尔时，<a id="a-Hw"></a>四众见大宝塔住在空中，<a id="a-Hx"></a>又闻塔中所出音声，<a id="a-Hy"></a>皆得法喜怪未曾有，<a id="a-Hz"></a>从座而起，<a id="a-I0"></a>恭敬合掌，<a id="a-I1"></a>却住一面。<a id="a-I2"></a>尔时，<a id="a-I3"></a>有菩萨摩诃萨名大乐说，<a id="a-I4"></a>知一切世间天、<a id="a-I5"></a>人、<a id="a-I6"></a>阿修罗等心之所疑，<a id="a-I7"></a>而白佛言：<a id="a-I8"></a>“世尊，<a id="a-I9"></a>以何因缘有此宝塔从地踊出？<a id="a-IA"></a>又于其中发是音声？<a id="a-IB"></a>”</p>
  <p id="aIC">尔时，<a id="a-ID"></a>佛告大乐说菩萨：<a id="a-IE"></a>“此宝塔中有如来全身，<a id="a-IF"></a>乃往过去东方无量千万亿阿僧祇世界，<a id="a-IG"></a>国名宝净，<a id="a-IH"></a>彼中有佛，<a id="a-II"></a>号曰多宝。<a id="a-IJ"></a>其佛行菩萨道时，<a id="a-IK"></a>作大誓愿：<a id="a-IL"></a>‘若我成佛，<a id="a-IM"></a>灭度之后，<a id="a-IN"></a>于十方国土有说《法华经》处，<a id="a-IO"></a>我之塔庙为听是经故，<a id="a-IP"></a>踊现其前为作证明，<a id="a-IQ"></a>赞言善哉。<a id="a-IR"></a>’彼佛成道已，<a id="a-IS"></a>临灭度时，<a id="a-IT"></a>于天人大众中告诸比丘：<a id="a-IU"></a>‘我灭度后，<a id="a-IV"></a>欲供养我全身者，<a id="a-IW"></a>应起一大塔。<a id="a-IX"></a>’其佛以神通愿力，<a id="a-IY"></a>十方世界在在处处，<a id="a-IZ"></a>若有说《法华经》者，<a id="a-Ia"></a>彼之宝塔皆踊出其前，<a id="a-Ib"></a>全身在于塔中，<a id="a-Ic"></a>赞言：<a id="a-Id"></a>‘善哉！<a id="a-Ie"></a>善哉！<a id="a-If"></a>’大乐说，<a id="a-Ig"></a>今多宝如来塔，<a id="a-Ih"></a>闻说《法华经》故，<a id="a-Ii"></a>从地踊出，<a id="a-Ij"></a>赞言：<a id="a-Ik"></a>‘善哉！<a id="a-Il"></a>善哉！<a id="a-Im"></a>’”</p>
  <p id="aIn">是时，<a id="a-Io"></a>大乐说菩萨以如来神力故，<a id="a-Ip"></a>白佛言：<a id="a-Iq"></a>“世尊，<a id="a-Ir"></a>我等愿欲见此佛身。<a id="a-Is"></a>”</p>
  <p id="aIt">佛告大乐说菩萨摩诃萨：<a id="a-Iu"></a>“是多宝佛有深重愿：<a id="a-Iv"></a>‘若我宝塔为听《法华经》故出于诸佛前时，<a id="a-Iw"></a>其有欲以我身示四众者，<a id="a-Ix"></a>彼佛分身诸佛，<a id="a-Iy"></a>在于十方世界说法，<a id="a-Iz"></a>尽还集一处，<a id="a-J0"></a>然后我身乃出现耳！<a id="a-J1"></a>’大乐说，<a id="a-J2"></a>我分身诸佛，<a id="a-J3"></a>在于十方世界说法者，<a id="a-J4"></a>今应当集。<a id="a-J5"></a>”</p>
  <p id="aJ6">大乐说白佛言：<a id="a-J7"></a>“世尊，<a id="a-J8"></a>我等亦愿欲见世尊分身诸佛礼拜供养。<a id="a-J9"></a>”</p>
  <p id="aJA">尔时，<a id="a-JB"></a>佛放白毫一光，<a id="a-JC"></a>即见东方五百万亿那由他恒河沙等国土诸佛。<a id="a-JD"></a>彼诸国土皆以玻瓈为地，<a id="a-JE"></a>宝树、<a id="a-JF"></a>宝衣以为庄严，<a id="a-JG"></a>无数千万亿菩萨充满其中，<a id="a-JH"></a>遍张宝幔宝网罗上。<a id="a-JI"></a>彼国诸佛以大妙音而说诸法，<a id="a-JJ"></a>及见无量千万亿菩萨遍满诸国为众说法。<a id="a-JK"></a>南西北方、<a id="a-JL"></a>四维、<a id="a-JM"></a>上下，<a id="a-JN"></a>白毫相光所照之处，<a id="a-JO"></a>亦复如是。</p>
  <p id="aJP">尔时，<a id="a-JQ"></a>十方诸佛各告众菩萨言：<a id="a-JR"></a>“善男子，<a id="a-JS"></a>我今应往娑婆世界释迦牟尼佛所，<a id="a-JT"></a>并供养多宝如来宝塔。<a id="a-JU"></a>”时娑婆世界即变清净，<a id="a-JV"></a>琉璃为地，<a id="a-JW"></a>宝树庄严，<a id="a-JX"></a>黄金为绳以界八道，<a id="a-JY"></a>无诸聚落、<a id="a-JZ"></a>村营、<a id="a-Ja"></a>城邑，<a id="a-Jb"></a>大海江河、<a id="a-Jc"></a>山川林薮烧大宝香，<a id="a-Jd"></a>曼陀罗华遍布其地，<a id="a-Je"></a>以宝网幔罗覆其上，<a id="a-Jf"></a>悬诸宝铃。<a id="a-Jg"></a>唯留此会众，<a id="a-Jh"></a>移诸天人置于他土。<a id="a-Ji"></a>是时诸佛各将一大菩萨以为侍者，<a id="a-Jj"></a>至娑婆世界，<a id="a-Jk"></a>各到宝树下。<a id="a-Jl"></a>一一宝树高五百由旬，<a id="a-Jm"></a>枝叶华果次第庄严。<a id="a-Jn"></a>诸宝树下皆有师子之座，<a id="a-Jo"></a>高五由旬，<a id="a-Jp"></a>亦以大宝而校饰之。<a id="a-Jq"></a>尔时，<a id="a-Jr"></a>诸佛各于此座结跏趺坐，<a id="a-Js"></a>如是展转遍满三千大千世界，<a id="a-Jt"></a>而于释迦牟尼佛一方所分之身，<a id="a-Ju"></a>犹故未尽。</p>
  <p id="aJv">时释迦牟尼佛，<a id="a-Jw"></a>欲容受所分身诸佛故，<a id="a-Jx"></a>八方各更变二百万亿那由他国皆令清净，<a id="a-Jy"></a>无有地狱、<a id="a-Jz"></a>饿鬼、<a id="a-K0"></a>畜生及阿修罗，<a id="a-K1"></a>又移诸天人置于他土。<a id="a-K2"></a>所化之国，<a id="a-K3"></a>亦以琉璃为地，<a id="a-K4"></a>宝树庄严，<a id="a-K5"></a>树高五百由旬，<a id="a-K6"></a>枝叶华果次第严饰，<a id="a-K7"></a>树下皆有宝师子座高五由旬，<a id="a-K8"></a>种种诸宝以为庄校，<a id="a-K9"></a>亦无大海江河及目真邻陀山、<a id="a-KA"></a>摩诃目真邻陀山、<a id="a-KB"></a>铁围山、<a id="a-KC"></a>大铁围山、<a id="a-KD"></a>须弥山等诸山王，<a id="a-KE"></a>通为一佛国土，<a id="a-KF"></a>宝地平正，<a id="a-KG"></a>宝交露幔遍覆其上，<a id="a-KH"></a>悬诸幡盖，<a id="a-KI"></a>烧大宝香，<a id="a-KJ"></a>诸天宝华遍布其地。<a id="a-KK"></a>释迦牟尼佛为诸佛当来坐故，<a id="a-KL"></a>复于八方各更变二百万亿那由他国皆令清净，<a id="a-KM"></a>无有地狱、<a id="a-KN"></a>饿鬼、<a id="a-KO"></a>畜生及阿修罗，<a id="a-KP"></a>又移诸天人置于他土。<a id="a-KQ"></a>所化之国，<a id="a-KR"></a>亦以琉璃为地，<a id="a-KS"></a>宝树庄严，<a id="a-KT"></a>树高五百由旬，<a id="a-KU"></a>枝叶华果次第庄严，<a id="a-KV"></a>树下皆有宝师子座高五由旬，<a id="a-KW"></a>亦以大宝而校饰之，<a id="a-KX"></a>亦无大海江河及目真邻陀山、<a id="a-KY"></a>摩诃目真邻陀山、<a id="a-KZ"></a>铁围山、<a id="a-Ka"></a>大铁围山、<a id="a-Kb"></a>须弥山等诸山王，<a id="a-Kc"></a>通为一佛国土，<a id="a-Kd"></a>宝地平正，<a id="a-Ke"></a>宝交露幔遍覆其上，<a id="a-Kf"></a>悬诸幡盖，<a id="a-Kg"></a>烧大宝香，<a id="a-Kh"></a>诸天宝华遍布其地。</p>
  <p id="aKi">尔时，<a id="a-Kj"></a>东方释迦牟尼所分之身，<a id="a-Kk"></a>百千万亿那由他恒河沙等国土中诸佛，<a id="a-Kl"></a>各各说法来集于此。<a id="a-Km"></a>如是次第十方诸佛，<a id="a-Kn"></a>皆悉来集坐于八方。<a id="a-Ko"></a>尔时，<a id="a-Kp"></a>一一方四百万亿那由他国土，<a id="a-Kq"></a>诸佛如来遍满其中。<a id="a-Kr"></a>是时诸佛各在宝树下坐师子座，<a id="a-Ks"></a>皆遣侍者问讯释迦牟尼佛，<a id="a-Kt"></a>各赍宝华满掬而告之言：<a id="a-Ku"></a>“善男子，<a id="a-Kv"></a>汝往诣耆阇崛山释迦牟尼佛所，<a id="a-Kw"></a>如我辞曰：<a id="a-Kx"></a>‘少病少恼，<a id="a-Ky"></a>气力安乐，<a id="a-Kz"></a>及菩萨、<a id="a-L0"></a>声闻众悉安隐不？<a id="a-L1"></a>’以此宝华散佛供养，<a id="a-L2"></a>而作是言：<a id="a-L3"></a>‘彼某甲佛，<a id="a-L4"></a>与欲开此宝塔。<a id="a-L5"></a>’”诸佛遣使亦复如是。</p>
  <p id="aL6">尔时，<a id="a-L7"></a>释迦牟尼佛见所分身佛悉已来集，<a id="a-L8"></a>各各坐于师子之座，<a id="a-L9"></a>皆闻诸佛与欲同开宝塔。<a id="a-LA"></a>即从座起住虚空中，<a id="a-LB"></a>一切四众起立合掌，<a id="a-LC"></a>一心观佛。<a id="a-LD"></a>于是释迦牟尼佛以右指开七宝塔户，<a id="a-LE"></a>出大音声，<a id="a-LF"></a>如却关钥开大城门。<a id="a-LG"></a>即时一切众会皆见多宝如来，<a id="a-LH"></a>于宝塔中坐师子座，<a id="a-LI"></a>全身不散如入禅定。<a id="a-LJ"></a>又闻其言：<a id="a-LK"></a>“善哉！<a id="a-LL"></a>善哉！<a id="a-LM"></a>释迦牟尼佛，<a id="a-LN"></a>快说是《法华经》！<a id="a-LO"></a>我为听是经故而来至此。<a id="a-LP"></a>”尔时四众等，<a id="a-LQ"></a>见过去无量千万亿劫灭度佛说如是言，<a id="a-LR"></a>叹未曾有，<a id="a-LS"></a>以天宝华聚散多宝佛及释迦牟尼佛上。</p>
  <p id="aLT">尔时，<a id="a-LU"></a>多宝佛于宝塔中，<a id="a-LV"></a>分半座与释迦牟尼佛，<a id="a-LW"></a>而作是言：<a id="a-LX"></a>“释迦牟尼佛，<a id="a-LY"></a>可就此座。<a id="a-LZ"></a>”即时释迦牟尼佛，<a id="a-La"></a>入其塔中坐其半座，<a id="a-Lb"></a>结跏趺坐。<a id="a-Lc"></a>尔时，<a id="a-Ld"></a>大众见二如来在七宝塔中师子座上结跏趺坐，<a id="a-Le"></a>各作是念：<a id="a-Lf"></a>“佛坐高远，<a id="a-Lg"></a>惟愿如来以神通力，<a id="a-Lh"></a>令我等辈俱处虚空。<a id="a-Li"></a>”即时释迦牟尼佛，<a id="a-Lj"></a>以神通力接诸大众皆在虚空，<a id="a-Lk"></a>以大音声普告四众：<a id="a-Ll"></a>“谁能于此娑婆国土广说《妙法华经》？<a id="a-Lm"></a>今正是时，<a id="a-Ln"></a>如来不久当入涅槃，<a id="a-Lo"></a>佛欲以此《妙法华经》付嘱有在。<a id="a-Lp"></a>”</p>
  <p id="aLq">尔时，<a id="a-Lr"></a>世尊欲重宣此义，<a id="a-Ls"></a>而说偈言：</p>
  <p id="aLt">“圣主世尊，<a id="a-Lu"></a>　虽久灭度，<a id="a-Lv"></a>　在宝塔中，<a id="a-Lw"></a>　尚为法来，</p>
  <p id="aLx">诸人云何，<a id="a-Ly"></a>　不勤为法？</p>
  <p id="aLz">此佛灭度，<a id="a-M0"></a>　无央数劫，<a id="a-M1"></a>　处处听法，<a id="a-M2"></a>　以难遇故。</p>
  <p id="aM3">彼佛本愿：<a id="a-M4"></a>　我灭度后，<a id="a-M5"></a>　在在所往，<a id="a-M6"></a>　常为听法。</p>
  <p id="aM7">又我分身，<a id="a-M8"></a>　无量诸佛，<a id="a-M9"></a>　如恒沙等，<a id="a-MA"></a>　来欲听法。</p>
  <p id="aMB">及见灭度，<a id="a-MC"></a>　多宝如来，<a id="a-MD"></a>　各舍妙土，<a id="a-ME"></a>　及弟子众，</p>
  <p id="aMF">天人龙神，<a id="a-MG"></a>　诸供养事，<a id="a-MH"></a>　令法久住，<a id="a-MI"></a>　故来至此。</p>
  <p id="aMJ">为坐诸佛，<a id="a-MK"></a>　以神通力，<a id="a-ML"></a>　移无量众，<a id="a-MM"></a>　令国清净。</p>
  <p id="aMN">诸佛各各，<a id="a-MO"></a>　诣宝树下，<a id="a-MP"></a>　如清净池，<a id="a-MQ"></a>　莲华庄严。</p>
  <p id="aMR">其宝树下，<a id="a-MS"></a>　诸师子座，<a id="a-MT"></a>　佛坐其上，<a id="a-MU"></a>　光明严饰，</p>
  <p id="aMV">如夜闇中，<a id="a-MW"></a>　燃大炬火；<a id="a-MX"></a>　身出妙香，<a id="a-MY"></a>　遍十方国，</p>
  <p id="aMZ">众生蒙薰，<a id="a-Ma"></a>　喜不自胜，<a id="a-Mb"></a>　譬如大风，<a id="a-Mc"></a>　吹小树枝。</p>
  <p id="aMd">以是方便，<a id="a-Me"></a>　令法久住，<a id="a-Mf"></a>　告诸大众：<a id="a-Mg"></a>‘我灭度后，</p>
  <p id="aMh">谁能护持，<a id="a-Mi"></a>　读说斯经？<a id="a-Mj"></a>　今于佛前，<a id="a-Mk"></a>　自说誓言。<a id="a-Ml"></a>’</p>
  <p id="aMm">其多宝佛，<a id="a-Mn"></a>　虽久灭度，<a id="a-Mo"></a>　以大誓愿，<a id="a-Mp"></a>　而师子吼。</p>
  <p id="aMq">多宝如来，<a id="a-Mr"></a>　及与我身，<a id="a-Ms"></a>　所集化佛，<a id="a-Mt"></a>　当知此意。</p>
  <p id="aMu">诸佛子等，<a id="a-Mv"></a>　谁能护法？<a id="a-Mw"></a>　当发大愿，<a id="a-Mx"></a>　令得久住。</p>
  <p id="aMy">其有能护，<a id="a-Mz"></a>　此经法者，<a id="a-N0"></a>　则为供养，<a id="a-N1"></a>　我及多宝。</p>
  <p id="aN2">此多宝佛，<a id="a-N3"></a>　处于宝塔，<a id="a-N4"></a>　常游十方，<a id="a-N5"></a>　为是经故，</p>
  <p id="aN6">亦复供养，<a id="a-N7"></a>　诸来化佛，<a id="a-N8"></a>　庄严光饰，<a id="a-N9"></a>　诸世界者。</p>
  <p id="aNA">若说此经，<a id="a-NB"></a>　则为见我，<a id="a-NC"></a>　多宝如来，<a id="a-ND"></a>　及诸化佛。</p>
  <p id="aNE">诸善男子，<a id="a-NF"></a>　各谛思惟，<a id="a-NG"></a>　此为难事，<a id="a-NH"></a>　宜发大愿，</p>
  <p id="aNI">诸余经典，<a id="a-NJ"></a>　数如恒沙，<a id="a-NK"></a>　虽说此等，<a id="a-NL"></a>　未足为难。</p>
  <p id="aNM">若接须弥，<a id="a-NN"></a>　掷置他方，<a id="a-NO"></a>　无数佛土，<a id="a-NP"></a>　亦未为难。</p>
  <p id="aNQ">若以足指，<a id="a-NR"></a>　动大千界，<a id="a-NS"></a>　远掷他国，<a id="a-NT"></a>　亦未为难。</p>
  <p id="aNU">若立有顶，<a id="a-NV"></a>　为众演说，<a id="a-NW"></a>　无量余经，<a id="a-NX"></a>　亦未为难。</p>
  <p id="aNY">若佛灭后，<a id="a-NZ"></a>　于恶世中，<a id="a-Na"></a>　能说此经，<a id="a-Nb"></a>　是则为难！</p>
  <p id="aNc">假使有人，<a id="a-Nd"></a>　手把虚空，<a id="a-Ne"></a>　而以游行，<a id="a-Nf"></a>　亦未为难。</p>
  <p id="aNg">于我灭后，<a id="a-Nh"></a>　若自书持，<a id="a-Ni"></a>　若使人书，<a id="a-Nj"></a>　是则为难！</p>
  <p id="aNk">若以大地，<a id="a-Nl"></a>　置足甲上，<a id="a-Nm"></a>　升于梵天，<a id="a-Nn"></a>　亦未为难。</p>
  <p id="aNo">佛灭度后，<a id="a-Np"></a>　于恶世中，<a id="a-Nq"></a>　暂读此经，<a id="a-Nr"></a>　是则为难！</p>
  <p id="aNs">假使劫烧，<a id="a-Nt"></a>　担负干草，<a id="a-Nu"></a>　入中不烧，<a id="a-Nv"></a>　亦未为难。</p>
  <p id="aNw">我灭度后，<a id="a-Nx"></a>　若持此经，<a id="a-Ny"></a>　为一人说，<a id="a-Nz"></a>　是则为难！</p>
  <p id="aO0">若持八万，<a id="a-O1"></a>　四千法藏，<a id="a-O2"></a>　十二部经，<a id="a-O3"></a>　为人演说，</p>
  <p id="aO4">令诸听者，<a id="a-O5"></a>　得六神通，<a id="a-O6"></a>　虽能如是，<a id="a-O7"></a>　亦未为难。</p>
  <p id="aO8">于我灭后，<a id="a-O9"></a>　听受此经，<a id="a-OA"></a>　问其义趣，<a id="a-OB"></a>　是则为难！</p>
  <p id="aOC">若人说法，<a id="a-OD"></a>　令千万亿，<a id="a-OE"></a>　无量无数，<a id="a-OF"></a>　恒沙众生，</p>
  <p id="aOG">得阿罗汉，<a id="a-OH"></a>　具六神通，<a id="a-OI"></a>　虽有是益，<a id="a-OJ"></a>　亦未为难。</p>
  <p id="aOK">于我灭后，<a id="a-OL"></a>　若能奉持，<a id="a-OM"></a>　如斯经典，<a id="a-ON"></a>　是则为难！</p>
  <p id="aOO">我为佛道，<a id="a-OP"></a>　于无量土，<a id="a-OQ"></a>　从始至今，<a id="a-OR"></a>　广说诸经，</p>
  <p id="aOS">而于其中，<a id="a-OT"></a>　此经第一！<a id="a-OU"></a>　若有能持，<a id="a-OV"></a>　则持佛身。</p>
  <p id="aOW">诸善男子，<a id="a-OX"></a>　于我灭后，<a id="a-OY"></a>　谁能受持，<a id="a-OZ"></a>　读诵此经？</p>
  <p id="aOa">今于佛前，<a id="a-Ob"></a>　自说誓言。</p>
  <p id="aOc">此经难持，<a id="a-Od"></a>　若暂持者，<a id="a-Oe"></a>　我则欢喜，<a id="a-Of"></a>　诸佛亦然。</p>
  <p id="aOg">如是之人，<a id="a-Oh"></a>　诸佛所叹，<a id="a-Oi"></a>　是则勇猛，<a id="a-Oj"></a>　是则精进，</p>
  <p id="aOk">是名持戒，<a id="a-Ol"></a>　行头陀者，<a id="a-Om"></a>　则为疾得，<a id="a-On"></a>　无上佛道。</p>
  <p id="aOo">能于来世，<a id="a-Op"></a>　读持此经，<a id="a-Oq"></a>　是真佛子，<a id="a-Or"></a>　住淳善地。</p>
  <p id="aOs">佛灭度后，<a id="a-Ot"></a>　能解其义，<a id="a-Ou"></a>　是诸天人，<a id="a-Ov"></a>　世间之眼。</p>
  <p id="aOw">于恐畏世，<a id="a-Ox"></a>　能须臾说，<a id="a-Oy"></a>　一切天人，<a id="a-Oz"></a>　皆应供养。<a id="a-P0"></a>”</p>
  <p data-pb></p>
  <h2 id="aP1">提婆达多品第十二</h2>
  <p id="aP2">尔时，<a id="a-P3"></a>佛告诸菩萨及天人四众：<a id="a-P4"></a>“吾于过去无量劫中，<a id="a-P5"></a>求《法华经》无有懈惓。<a id="a-P6"></a>于多劫中常作国王，<a id="a-P7"></a>发愿求于无上菩提，<a id="a-P8"></a>心不退转，<a id="a-P9"></a>为欲满足六波罗蜜，<a id="a-PA"></a>勤行布施，<a id="a-PB"></a>心无吝惜，<a id="a-PC"></a>象、<a id="a-PD"></a>马、<a id="a-PE"></a>七珍、<a id="a-PF"></a>国城、<a id="a-PG"></a>妻子、<a id="a-PH"></a>奴婢、<a id="a-PI"></a>仆从、<a id="a-PJ"></a>头目髓脑、<a id="a-PK"></a>身肉手足，<a id="a-PL"></a>不惜躯命。<a id="a-PM"></a>时世人民寿命无量。<a id="a-PN"></a>为于法故，<a id="a-PO"></a>捐舍国位，<a id="a-PP"></a>委政太子，<a id="a-PQ"></a>击鼓宣令，<a id="a-PR"></a>四方求法：<a id="a-PS"></a>‘谁能为我说大乘者，<a id="a-PT"></a>吾当终身供给走使。<a id="a-PU"></a>’时有仙人来白王言：<a id="a-PV"></a>‘我有大乘，<a id="a-PW"></a>名《妙法华经》。<a id="a-PX"></a>若不违我，<a id="a-PY"></a>当为宣说。<a id="a-PZ"></a>’王闻仙言，<a id="a-Pa"></a>欢喜踊跃，<a id="a-Pb"></a>即随仙人供给所须，<a id="a-Pc"></a>采果汲水，<a id="a-Pd"></a>拾薪设食，<a id="a-Pe"></a>乃至以身而为床座，<a id="a-Pf"></a>身心无惓。<a id="a-Pg"></a>于时奉事经于千岁，<a id="a-Ph"></a>为于法故，<a id="a-Pi"></a>精勤给侍，<a id="a-Pj"></a>令无所乏。<a id="a-Pk"></a>”</p>
  <p id="aPl">尔时，<a id="a-Pm"></a>世尊欲重宣此义，<a id="a-Pn"></a>而说偈言：</p>
  <p id="aPo">“我念过去劫，<a id="a-Pp"></a>　为求大法故，</p>
  <p id="aPq">虽作世国王，<a id="a-Pr"></a>　不贪五欲乐，</p>
  <p id="aPs">捶钟告四方：<a id="a-Pt"></a>‘谁有大法者？</p>
  <p id="aPu">若为我解说，<a id="a-Pv"></a>　身当为奴仆。<a id="a-Pw"></a>’</p>
  <p id="aPx">时有阿私仙，<a id="a-Py"></a>　来白于大王：</p>
  <p id="aPz">‘我有微妙法，<a id="a-Q0"></a>　世间所希有！</p>
  <p id="aQ1">若能修行者，<a id="a-Q2"></a>　吾当为汝说。<a id="a-Q3"></a>’</p>
  <p id="aQ4">时王闻仙言，<a id="a-Q5"></a>　心生大喜悦，</p>
  <p id="aQ6">即便随仙人，<a id="a-Q7"></a>　供给于所须，</p>
  <p id="aQ8">采薪及果蓏，<a id="a-Q9"></a>　随时恭敬与，</p>
  <p id="aQA">情存妙法故，<a id="a-QB"></a>　身心无懈惓。</p>
  <p id="aQC">普为诸众生，<a id="a-QD"></a>　勤求于大法，</p>
  <p id="aQE">亦不为己身，<a id="a-QF"></a>　及以五欲乐。</p>
  <p id="aQG">故为大国王，<a id="a-QH"></a>　勤求获此法，</p>
  <p id="aQI">遂致得成佛，<a id="a-QJ"></a>　今故为汝说。<a id="a-QK"></a>”</p>
  <p id="aQL">佛告诸比丘：<a id="a-QM"></a>“尔时王者，<a id="a-QN"></a>则我身是；<a id="a-QO"></a>时仙人者，<a id="a-QP"></a>今提婆达多是。<a id="a-QQ"></a>由提婆达多善知识故，<a id="a-QR"></a>令我具足六波罗蜜、<a id="a-QS"></a>慈悲喜舍、<a id="a-QT"></a>三十二相、<a id="a-QU"></a>八十种好、<a id="a-QV"></a>紫磨金色、<a id="a-QW"></a>十力、<a id="a-QX"></a>四无所畏、<a id="a-QY"></a>四摄法、<a id="a-QZ"></a>十八不共神通道力，<a id="a-Qa"></a>成等正觉，<a id="a-Qb"></a>广度众生，<a id="a-Qc"></a>皆因提婆达多善知识故。<a id="a-Qd"></a>”告诸四众：<a id="a-Qe"></a>“提婆达多却后过无量劫，<a id="a-Qf"></a>当得成佛，<a id="a-Qg"></a>号曰天王如来、<a id="a-Qh"></a>应供、<a id="a-Qi"></a>正遍知、<a id="a-Qj"></a>明行足、<a id="a-Qk"></a>善逝、<a id="a-Ql"></a>世间解、<a id="a-Qm"></a>无上士、<a id="a-Qn"></a>调御丈夫、<a id="a-Qo"></a>天人师、<a id="a-Qp"></a>佛世尊，<a id="a-Qq"></a>世界名天道。<a id="a-Qr"></a>时天王佛，<a id="a-Qs"></a>住世二十中劫，<a id="a-Qt"></a>广为众生说于妙法，<a id="a-Qu"></a>恒河沙众生得阿罗汉果，<a id="a-Qv"></a>无量众生发缘觉心，<a id="a-Qw"></a>恒河沙众生发无上道心，<a id="a-Qx"></a>得无生忍至不退转。<a id="a-Qy"></a>时天王佛般涅槃后，<a id="a-Qz"></a>正法住世二十中劫。<a id="a-R0"></a>全身舍利起七宝塔，<a id="a-R1"></a>高六十由旬，<a id="a-R2"></a>纵广四十由旬。<a id="a-R3"></a>诸天人民悉以杂华、<a id="a-R4"></a>末香、<a id="a-R5"></a>烧香、<a id="a-R6"></a>涂香、<a id="a-R7"></a>衣服、<a id="a-R8"></a>璎珞、<a id="a-R9"></a>幢幡、<a id="a-RA"></a>宝盖、<a id="a-RB"></a>伎乐歌颂，<a id="a-RC"></a>礼拜供养七宝妙塔。<a id="a-RD"></a>无量众生得阿罗汉果，<a id="a-RE"></a>无量众生悟辟支佛，<a id="a-RF"></a>不可思议众生发菩提心至不退转。<a id="a-RG"></a>”</p>
  <p id="aRH">佛告诸比丘：<a id="a-RI"></a>“未来世中，<a id="a-RJ"></a>若有善男子、<a id="a-RK"></a>善女人，<a id="a-RL"></a>闻《妙法华经》提婆达多品，<a id="a-RM"></a>净心信敬不生疑惑者，<a id="a-RN"></a>不堕地狱、<a id="a-RO"></a>饿鬼、<a id="a-RP"></a>畜生，<a id="a-RQ"></a>生十方佛前，<a id="a-RR"></a>所生之处常闻此经。<a id="a-RS"></a>若生人天中受胜妙乐，<a id="a-RT"></a>若在佛前莲华化生。<a id="a-RU"></a>”</p>
  <p id="aRV">于时，<a id="a-RW"></a>下方多宝世尊所从菩萨，<a id="a-RX"></a>名曰智积，<a id="a-RY"></a>白多宝佛：<a id="a-RZ"></a>“当还本土。<a id="a-Ra"></a>”</p>
  <p id="aRb">释迦牟尼佛告智积曰：<a id="a-Rc"></a>“善男子，<a id="a-Rd"></a>且待须臾。<a id="a-Re"></a>此有菩萨，<a id="a-Rf"></a>名文殊师利，<a id="a-Rg"></a>可与相见，<a id="a-Rh"></a>论说妙法，<a id="a-Ri"></a>可还本土。<a id="a-Rj"></a>”</p>
  <p id="aRk">尔时，<a id="a-Rl"></a>文殊师利坐千叶莲华大如车轮，<a id="a-Rm"></a>俱来菩萨亦坐宝莲华，<a id="a-Rn"></a>从于大海娑竭罗龙宫自然踊出，<a id="a-Ro"></a>住虚空中，<a id="a-Rp"></a>诣灵鹫山。<a id="a-Rq"></a>从莲华下至于佛所，<a id="a-Rr"></a>头面敬礼二世尊足。<a id="a-Rs"></a>修敬已毕，<a id="a-Rt"></a>往智积所，<a id="a-Ru"></a>共相慰问，<a id="a-Rv"></a>却坐一面。</p>
  <p id="aRw">智积菩萨问文殊师利：<a id="a-Rx"></a>“仁往龙宫所化众生，<a id="a-Ry"></a>其数几何？<a id="a-Rz"></a>”</p>
  <p id="aS0">文殊师利言：<a id="a-S1"></a>“其数无量不可称计，<a id="a-S2"></a>非口所宣，<a id="a-S3"></a>非心所测。<a id="a-S4"></a>且待须臾，<a id="a-S5"></a>自当有证。<a id="a-S6"></a>”所言未竟，<a id="a-S7"></a>无数菩萨坐宝莲华从海踊出，<a id="a-S8"></a>诣灵鹫山，<a id="a-S9"></a>住在虚空。<a id="a-SA"></a>此诸菩萨皆是文殊师利之所化度，<a id="a-SB"></a>具菩萨行，<a id="a-SC"></a>皆共论说六波罗蜜。<a id="a-SD"></a>本声闻人，<a id="a-SE"></a>在虚空中说声闻行，<a id="a-SF"></a>今皆修行大乘空义。</p>
  <p id="aSG">文殊师利谓智积曰：<a id="a-SH"></a>“于海教化其事如是。<a id="a-SI"></a>”</p>
  <p id="aSJ">尔时，<a id="a-SK"></a>智积菩萨以偈赞曰：</p>
  <p id="aSL">“大智德勇健，<a id="a-SM"></a>　化度无量众，</p>
  <p id="aSN">今此诸大会，<a id="a-SO"></a>　及我皆已见。</p>
  <p id="aSP">演畅实相义，<a id="a-SQ"></a>　开阐一乘法，</p>
  <p id="aSR">广导诸众生，<a id="a-SS"></a>　令速成菩提。<a id="a-ST"></a>”</p>
  <p id="aSU">文殊师利言：<a id="a-SV"></a>“我于海中唯常宣说《妙法华经》。<a id="a-SW"></a>”</p>
  <p id="aSX">智积问文殊师利言：<a id="a-SY"></a>“此经甚深微妙！<a id="a-SZ"></a>诸经中宝，<a id="a-Sa"></a>世所希有！<a id="a-Sb"></a>颇有众生勤加精进修行此经，<a id="a-Sc"></a>速得佛不？<a id="a-Sd"></a>”</p>
  <p id="aSe">文殊师利言：<a id="a-Sf"></a>“有娑竭罗龙王女，<a id="a-Sg"></a>年始八岁，<a id="a-Sh"></a>智慧利根，<a id="a-Si"></a>善知众生诸根行业，<a id="a-Sj"></a>得陀罗尼，<a id="a-Sk"></a>诸佛所说甚深秘藏悉能受持，<a id="a-Sl"></a>深入禅定，<a id="a-Sm"></a>了达诸法，<a id="a-Sn"></a>于刹那顷发菩提心，<a id="a-So"></a>得不退转，<a id="a-Sp"></a>辩才无碍，<a id="a-Sq"></a>慈念众生犹如赤子，<a id="a-Sr"></a>功德具足，<a id="a-Ss"></a>心念口演微妙广大，<a id="a-St"></a>慈悲仁让，<a id="a-Su"></a>志意和雅，<a id="a-Sv"></a>能至菩提。<a id="a-Sw"></a>”</p>
  <p id="aSx">智积菩萨言：<a id="a-Sy"></a>“我见释迦如来，<a id="a-Sz"></a>于无量劫难行苦行，<a id="a-T0"></a>积功累德求菩提道，<a id="a-T1"></a>未曾止息。<a id="a-T2"></a>观三千大千世界，<a id="a-T3"></a>乃至无有如芥子许非是菩萨舍身命处，<a id="a-T4"></a>为众生故，<a id="a-T5"></a>然后乃得成菩提道。<a id="a-T6"></a>不信此女于须臾顷便成正觉。<a id="a-T7"></a>”</p>
  <p id="aT8">言论未讫，<a id="a-T9"></a>时龙王女忽现于前，<a id="a-TA"></a>头面礼敬，<a id="a-TB"></a>却住一面，<a id="a-TC"></a>以偈赞曰：</p>
  <p id="aTD">“深达罪福相，<a id="a-TE"></a>　遍照于十方，</p>
  <p id="aTF">微妙净法身，<a id="a-TG"></a>　具相三十二，</p>
  <p id="aTH">以八十种好，<a id="a-TI"></a>　用庄严法身，</p>
  <p id="aTJ">天人所戴仰，<a id="a-TK"></a>　龙神咸恭敬，</p>
  <p id="aTL">一切众生类，<a id="a-TM"></a>　无不宗奉者。</p>
  <p id="aTN">又闻成菩提，<a id="a-TO"></a>　唯佛当证知，</p>
  <p id="aTP">我阐大乘教，<a id="a-TQ"></a>　度脱苦众生。<a id="a-TR"></a>”</p>
  <p id="aTS">时舍利弗语龙女言：<a id="a-TT"></a>“汝谓不久得无上道，<a id="a-TU"></a>是事难信。<a id="a-TV"></a>所以者何？<a id="a-TW"></a>女身垢秽，<a id="a-TX"></a>非是法器，<a id="a-TY"></a>云何能得无上菩提？<a id="a-TZ"></a>佛道悬旷，<a id="a-Ta"></a>经无量劫勤苦积行，<a id="a-Tb"></a>具修诸度，<a id="a-Tc"></a>然后乃成。<a id="a-Td"></a>又女人身，<a id="a-Te"></a>犹有五障：<a id="a-Tf"></a>一者、<a id="a-Tg"></a>不得作梵天王，<a id="a-Th"></a>二者、<a id="a-Ti"></a>帝释，<a id="a-Tj"></a>三者、<a id="a-Tk"></a>魔王，<a id="a-Tl"></a>四者、<a id="a-Tm"></a>转轮圣王，<a id="a-Tn"></a>五者、<a id="a-To"></a>佛身。<a id="a-Tp"></a>云何女身速得成佛？<a id="a-Tq"></a>”</p>
  <p id="aTr">尔时，<a id="a-Ts"></a>龙女有一宝珠，<a id="a-Tt"></a>价值三千大千世界，<a id="a-Tu"></a>持以上佛，<a id="a-Tv"></a>佛即受之。<a id="a-Tw"></a>龙女谓智积菩萨、<a id="a-Tx"></a>尊者舍利弗言：<a id="a-Ty"></a>“我献宝珠，<a id="a-Tz"></a>世尊纳受，<a id="a-U0"></a>是事疾不？<a id="a-U1"></a>”答言：<a id="a-U2"></a>“甚疾。<a id="a-U3"></a>”女言：<a id="a-U4"></a>“以汝神力观我成佛，<a id="a-U5"></a>复速于此。<a id="a-U6"></a>”当时众会皆见龙女，<a id="a-U7"></a>忽然之间变成男子，<a id="a-U8"></a>具菩萨行，<a id="a-U9"></a>即往南方无垢世界，<a id="a-UA"></a>坐宝莲华成等正觉，<a id="a-UB"></a>三十二相、<a id="a-UC"></a>八十种好，<a id="a-UD"></a>普为十方一切众生演说妙法。</p>
  <p id="aUE">尔时，<a id="a-UF"></a>娑婆世界菩萨、<a id="a-UG"></a>声闻、<a id="a-UH"></a>天龙八部、<a id="a-UI"></a>人与非人，<a id="a-UJ"></a>皆遥见彼龙女成佛，<a id="a-UK"></a>普为时会人天说法，<a id="a-UL"></a>心大欢喜，<a id="a-UM"></a>悉遥敬礼。<a id="a-UN"></a>无量众生闻法解悟得不退转，<a id="a-UO"></a>无量众生得受道记，<a id="a-UP"></a>无垢世界六反震动，<a id="a-UQ"></a>娑婆世界三千众生住不退地，<a id="a-UR"></a>三千众生发菩提心而得受记。<a id="a-US"></a>智积菩萨及舍利弗，<a id="a-UT"></a>一切众会默然信受。</p>
  <p data-pb></p>
  <h2 id="aUU">持品第十三</h2>
  <p id="aUV">尔时，<a id="a-UW"></a>药王菩萨摩诃萨及大乐说菩萨摩诃萨，<a id="a-UX"></a>与二万菩萨眷属俱，<a id="a-UY"></a>皆于佛前作是誓言：<a id="a-UZ"></a>“惟愿世尊不以为虑，<a id="a-Ua"></a>我等于佛灭后，<a id="a-Ub"></a>当奉持读诵说此经典。<a id="a-Uc"></a>后恶世众生，<a id="a-Ud"></a>善根转少，<a id="a-Ue"></a>多增上慢，<a id="a-Uf"></a>贪利供养，<a id="a-Ug"></a>增不善根，<a id="a-Uh"></a>远离解脱。<a id="a-Ui"></a>虽难可教化，<a id="a-Uj"></a>我等当起大忍力读诵此经，<a id="a-Uk"></a>持说书写，<a id="a-Ul"></a>种种供养，<a id="a-Um"></a>不惜身命。<a id="a-Un"></a>”</p>
  <p id="aUo">尔时，<a id="a-Up"></a>众中五百阿罗汉得受记者白佛言：<a id="a-Uq"></a>“世尊，<a id="a-Ur"></a>我等亦自誓愿，<a id="a-Us"></a>于异国土广说此经。<a id="a-Ut"></a>”复有学无学八千人得受记者，<a id="a-Uu"></a>从座而起，<a id="a-Uv"></a>合掌向佛，<a id="a-Uw"></a>作是誓言：<a id="a-Ux"></a>“世尊，<a id="a-Uy"></a>我等亦当于他国土广说此经。<a id="a-Uz"></a>所以者何？<a id="a-V0"></a>是娑婆国中，<a id="a-V1"></a>人多弊恶，<a id="a-V2"></a>怀增上慢，<a id="a-V3"></a>功德浅薄，<a id="a-V4"></a>瞋浊谄曲，<a id="a-V5"></a>心不实故。<a id="a-V6"></a>”</p>
  <p id="aV7">尔时，<a id="a-V8"></a>佛姨母摩诃波阇波提比丘尼，<a id="a-V9"></a>与学无学比丘尼六千人俱，<a id="a-VA"></a>从座而起，<a id="a-VB"></a>一心合掌，<a id="a-VC"></a>瞻仰尊颜，<a id="a-VD"></a>目不暂舍。<a id="a-VE"></a>于时，<a id="a-VF"></a>世尊告憍昙弥：<a id="a-VG"></a>“何故忧色而视如来？<a id="a-VH"></a>汝心将无谓我不说汝名授阿耨多罗三藐三菩提记耶？<a id="a-VI"></a>憍昙弥，<a id="a-VJ"></a>我先总说一切声闻皆已授记。<a id="a-VK"></a>今汝欲知记者，<a id="a-VL"></a>将来之世，<a id="a-VM"></a>当于六万八千亿诸佛法中为大法师，<a id="a-VN"></a>及六千学无学比丘尼俱为法师。<a id="a-VO"></a>汝如是渐渐具菩萨道，<a id="a-VP"></a>当得作佛，<a id="a-VQ"></a>号一切众生喜见如来、<a id="a-VR"></a>应供、<a id="a-VS"></a>正遍知、<a id="a-VT"></a>明行足、<a id="a-VU"></a>善逝、<a id="a-VV"></a>世间解、<a id="a-VW"></a>无上士、<a id="a-VX"></a>调御丈夫、<a id="a-VY"></a>天人师、<a id="a-VZ"></a>佛世尊。<a id="a-Va"></a>憍昙弥，<a id="a-Vb"></a>是一切众生喜见佛，<a id="a-Vc"></a>及六千菩萨，<a id="a-Vd"></a>转次授记得阿耨多罗三藐三菩提。<a id="a-Ve"></a>”</p>
  <p id="aVf">尔时，<a id="a-Vg"></a>罗睺罗母耶输陀罗比丘尼作是念：<a id="a-Vh"></a>“世尊于授记中，<a id="a-Vi"></a>独不说我名？<a id="a-Vj"></a>”佛告耶输陀罗：<a id="a-Vk"></a>“汝于来世百千万亿诸佛法中，<a id="a-Vl"></a>修菩萨行，<a id="a-Vm"></a>为大法师，<a id="a-Vn"></a>渐具佛道。<a id="a-Vo"></a>于善国中当得作佛，<a id="a-Vp"></a>号具足千万光相如来、<a id="a-Vq"></a>应供、<a id="a-Vr"></a>正遍知、<a id="a-Vs"></a>明行足、<a id="a-Vt"></a>善逝、<a id="a-Vu"></a>世间解、<a id="a-Vv"></a>无上士、<a id="a-Vw"></a>调御丈夫、<a id="a-Vx"></a>天人师、<a id="a-Vy"></a>佛世尊。<a id="a-Vz"></a>佛寿无量阿僧祇劫。<a id="a-W0"></a>”</p>
  <p id="aW1">尔时，<a id="a-W2"></a>摩诃波阇波提比丘尼及耶输陀罗比丘尼，<a id="a-W3"></a>并其眷属，<a id="a-W4"></a>皆大欢喜，<a id="a-W5"></a>得未曾有。<a id="a-W6"></a>即于佛前，<a id="a-W7"></a>而说偈言：</p>
  <p id="aW8">“世尊导师，<a id="a-W9"></a>　安隐天人，<a id="a-WA"></a>　我等闻记，<a id="a-WB"></a>　心安具足。<a id="a-WC"></a>”</p>
  <p id="aWD">诸比丘尼说是偈已，<a id="a-WE"></a>白佛言：<a id="a-WF"></a>“世尊，<a id="a-WG"></a>我等亦能于他方国广宣此经。<a id="a-WH"></a>”</p>
  <p id="aWI">尔时，<a id="a-WJ"></a>世尊视八十万亿那由他诸菩萨摩诃萨。<a id="a-WK"></a>是诸菩萨皆是阿惟越致，<a id="a-WL"></a>转不退法轮，<a id="a-WM"></a>得诸陀罗尼。<a id="a-WN"></a>即从座起，<a id="a-WO"></a>至于佛前，<a id="a-WP"></a>一心合掌，<a id="a-WQ"></a>而作是念：<a id="a-WR"></a>“若世尊告敕我等持说此经者，<a id="a-WS"></a>当如佛教，<a id="a-WT"></a>广宣斯法。<a id="a-WU"></a>”复作是念：<a id="a-WV"></a>“佛今默然不见告敕，<a id="a-WW"></a>我当云何？<a id="a-WX"></a>”时诸菩萨敬顺佛意，<a id="a-WY"></a>并欲自满本愿，<a id="a-WZ"></a>便于佛前作师子吼，<a id="a-Wa"></a>而发誓言：<a id="a-Wb"></a>“世尊，<a id="a-Wc"></a>我等于如来灭后，<a id="a-Wd"></a>周旋往返十方世界，<a id="a-We"></a>能令众生书写此经，<a id="a-Wf"></a>受持、<a id="a-Wg"></a>读诵、<a id="a-Wh"></a>解说其义、<a id="a-Wi"></a>如法修行、<a id="a-Wj"></a>正忆念，<a id="a-Wk"></a>皆是佛之威力。<a id="a-Wl"></a>惟愿世尊，<a id="a-Wm"></a>在于他方遥见守护。<a id="a-Wn"></a>”</p>
  <p id="aWo">即时，<a id="a-Wp"></a>诸菩萨俱同发声，<a id="a-Wq"></a>而说偈言：</p>
  <p id="aWr">“唯愿不为虑，<a id="a-Ws"></a>　于佛灭度后，</p>
  <p id="aWt">恐怖恶世中，<a id="a-Wu"></a>　我等当广说。</p>
  <p id="aWv">有诸无智人，<a id="a-Ww"></a>　恶口骂詈等，</p>
  <p id="aWx">及加刀杖者，<a id="a-Wy"></a>　我等皆当忍。</p>
  <p id="aWz">恶世中比丘，<a id="a-X0"></a>　邪智心谄曲，</p>
  <p id="aX1">未得谓为得，<a id="a-X2"></a>　我慢心充满。</p>
  <p id="aX3">或有阿练若，<a id="a-X4"></a>　纳衣在空闲，</p>
  <p id="aX5">自谓行真道，<a id="a-X6"></a>　轻贱人间者，</p>
  <p id="aX7">贪著利养故，<a id="a-X8"></a>　与白衣说法，</p>
  <p id="aX9">为世所恭敬，<a id="a-XA"></a>　如六通罗汉。</p>
  <p id="aXB">是人怀恶心，<a id="a-XC"></a>　常念世俗事，</p>
  <p id="aXD">假名阿练若，<a id="a-XE"></a>　好出我等过，</p>
  <p id="aXF">而作如是言：<a id="a-XG"></a>‘此诸比丘等，</p>
  <p id="aXH">为贪利养故，<a id="a-XI"></a>　说外道论议。</p>
  <p id="aXJ">自作此经典，<a id="a-XK"></a>　诳惑世间人，</p>
  <p id="aXL">为求名闻故，<a id="a-XM"></a>　分别于是经。<a id="a-XN"></a>’</p>
  <p id="aXO">常在大众中，<a id="a-XP"></a>　欲毁我等故，</p>
  <p id="aXQ">向国王大臣，<a id="a-XR"></a>　婆罗门居士，</p>
  <p id="aXS">及余比丘众，<a id="a-XT"></a>　诽谤说我恶，</p>
  <p id="aXU">谓是邪见人，<a id="a-XV"></a>　说外道论议。</p>
  <p id="aXW">我等敬佛故，<a id="a-XX"></a>　悉忍是诸恶，</p>
  <p id="aXY">为斯所轻言，<a id="a-XZ"></a>　汝等皆是佛，</p>
  <p id="aXa">如此轻慢言，<a id="a-Xb"></a>　皆当忍受之。</p>
  <p id="aXc">浊劫恶世中，<a id="a-Xd"></a>　多有诸恐怖，</p>
  <p id="aXe">恶鬼入其身，<a id="a-Xf"></a>　骂詈毁辱我。</p>
  <p id="aXg">我等敬信佛，<a id="a-Xh"></a>　当著忍辱铠，</p>
  <p id="aXi">为说是经故，<a id="a-Xj"></a>　忍此诸难事。</p>
  <p id="aXk">我不爱身命，<a id="a-Xl"></a>　但惜无上道，</p>
  <p id="aXm">我等于来世，<a id="a-Xn"></a>　护持佛所嘱。</p>
  <p id="aXo">世尊自当知，<a id="a-Xp"></a>　浊世恶比丘，</p>
  <p id="aXq">不知佛方便，<a id="a-Xr"></a>　随宜所说法，</p>
  <p id="aXs">恶口而颦蹙，<a id="a-Xt"></a>　数数见摈出，</p>
  <p id="aXu">远离于塔寺，<a id="a-Xv"></a>　如是等众恶，</p>
  <p id="aXw">念佛告敕故，<a id="a-Xx"></a>　皆当忍是事。</p>
  <p id="aXy">诸聚落城邑，<a id="a-Xz"></a>　其有求法者，</p>
  <p id="aY0">我皆到其所，<a id="a-Y1"></a>　说佛所嘱法。</p>
  <p id="aY2">我是世尊使，<a id="a-Y3"></a>　处众无所畏，</p>
  <p id="aY4">我当善说法，<a id="a-Y5"></a>　愿佛安隐住。</p>
  <p id="aY6">我于世尊前，<a id="a-Y7"></a>　诸来十方佛，</p>
  <p id="aY8">发如是誓言，<a id="a-Y9"></a>　佛自知我心。<a id="a-YA"></a>”</p>
 </body>
</html>