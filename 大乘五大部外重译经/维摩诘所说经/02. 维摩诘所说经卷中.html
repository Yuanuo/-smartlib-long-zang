<!doctype html>
<html id="z3IBTgWMl" data-ver="2234">
 <head>
  <meta charset="utf-8">
  <meta author="鸠摩罗什">
  <meta library="龙藏">
  <meta catalog="大乘五大部外重译经">
  <meta period="姚秦">
 </head>
 <body>
  <h1 id="a1">维摩诘所说大乘经卷中</h1>
  <h2 id="a2">文殊师利问疾品第五</h2>
  <p id="a3">尔时，<a id="a-4"></a>佛告文殊师利：<a id="a-5"></a>“汝行诣维摩诘问疾！<a id="a-6"></a>”</p>
  <p id="a7">文殊师利白佛言：<a id="a-8"></a>“世尊，<a id="a-9"></a>彼上人者，<a id="a-A"></a>心意深妙，<a id="a-B"></a>深达实相，<a id="a-C"></a>善说法要，<a id="a-D"></a>通达真俗，<a id="a-E"></a>辩才无滞，<a id="a-F"></a>智慧无碍，<a id="a-G"></a>悲悯慈视一切众生，<a id="a-H"></a>一切菩萨万行悉知，<a id="a-I"></a>诸佛秘藏无不得入，<a id="a-J"></a>降伏众魔，<a id="a-K"></a>游戏神通，<a id="a-L"></a>其慧方便皆已得度，<a id="a-M"></a>已获甚深不二法性，<a id="a-N"></a>种种演说一真实相，<a id="a-O"></a>了达一切众生根器，<a id="a-P"></a>随示方便度脱众生。<a id="a-Q"></a>以如是故，<a id="a-R"></a>难为酬对。<a id="a-S"></a>虽然，<a id="a-T"></a>当承佛圣旨，<a id="a-U"></a>诣彼问疾。<a id="a-V"></a>”</p>
  <p id="aW">于是众中诸菩萨、<a id="a-X"></a>大弟子、<a id="a-Y"></a>释、<a id="a-Z"></a>梵、<a id="a-a"></a>四天王，<a id="a-b"></a>咸作是念：<a id="a-c"></a>“今二大士，<a id="a-d"></a>文殊师利、<a id="a-e"></a>维摩诘共谈，<a id="a-f"></a>必说妙法。<a id="a-g"></a>”即时八千菩萨、<a id="a-h"></a>五百声闻、<a id="a-i"></a>百千天子天女皆欲随从。<a id="a-j"></a>于是文殊师利，<a id="a-k"></a>与诸菩萨、<a id="a-l"></a>大弟子众及诸天人，<a id="a-m"></a>恭敬围绕，<a id="a-n"></a>入毗耶离大城。</p>
  <p id="ao">尔时，<a id="a-p"></a>长者维摩诘心念：<a id="a-q"></a>“今文殊师利与大众俱来。<a id="a-r"></a>”即以神力，<a id="a-s"></a>空其室内，<a id="a-t"></a>除去所有及诸侍者，<a id="a-u"></a>唯置一床，<a id="a-v"></a>以疾而卧。</p>
  <p id="aw">文殊师利既入其舍，<a id="a-x"></a>见其室空，<a id="a-y"></a>无诸所有，<a id="a-z"></a>独寝一床。</p>
  <p id="a10">时维摩诘言：<a id="a-11"></a>“善来！<a id="a-12"></a>文殊师利，<a id="a-13"></a>不来相而来，<a id="a-14"></a>不见相而见。<a id="a-15"></a>”</p>
  <p id="a16">文殊师利言：<a id="a-17"></a>“如是，<a id="a-18"></a>居士，<a id="a-19"></a>若来已更不来，<a id="a-1A"></a>若去已更不去。<a id="a-1B"></a>所以者何？<a id="a-1C"></a>来者无所从来，<a id="a-1D"></a>去者无所至，<a id="a-1E"></a>所可见者更不可见。<a id="a-1F"></a>且置是事，<a id="a-1G"></a>居士是疾，<a id="a-1H"></a>宁可忍不？<a id="a-1I"></a>疗治有损，<a id="a-1J"></a>不至增乎？<a id="a-1K"></a>世尊殷勤致问无量！<a id="a-1L"></a>居士是疾，<a id="a-1M"></a>何所因起？<a id="a-1N"></a>其生久如？<a id="a-1O"></a>当云何灭？<a id="a-1P"></a>”</p>
  <p id="a1Q">维摩诘言：<a id="a-1R"></a>“从痴有爱，<a id="a-1S"></a>则我病生。<a id="a-1T"></a>以一切众生病，<a id="a-1U"></a>是故我病；<a id="a-1V"></a>若一切众生得不病者，<a id="a-1W"></a>则我病灭。<a id="a-1X"></a>所以者何？<a id="a-1Y"></a>菩萨为众生故入生死，<a id="a-1Z"></a>有生死则有病；<a id="a-1a"></a>若众生得离病者，<a id="a-1b"></a>则菩萨无复病。<a id="a-1c"></a>譬如长者，<a id="a-1d"></a>唯有一子，<a id="a-1e"></a>其子得病，<a id="a-1f"></a>父母亦病；<a id="a-1g"></a>若子病愈，<a id="a-1h"></a>父母亦愈。<a id="a-1i"></a>菩萨如是，<a id="a-1j"></a>于诸众生，<a id="a-1k"></a>爱之若子，<a id="a-1l"></a>众生病，<a id="a-1m"></a>则菩萨病；<a id="a-1n"></a>众生病愈，<a id="a-1o"></a>菩萨亦愈。<a id="a-1p"></a>又言是疾，<a id="a-1q"></a>何所因起菩萨病者，<a id="a-1r"></a>以大悲起。<a id="a-1s"></a>”</p>
  <p id="a1t">文殊师利言：<a id="a-1u"></a>“居士，<a id="a-1v"></a>此室何以空无侍者？<a id="a-1w"></a>”</p>
  <p id="a1x">维摩诘言：<a id="a-1y"></a>“诸佛国土，<a id="a-1z"></a>亦复皆空。<a id="a-20"></a>”</p>
  <p id="a21">又问：<a id="a-22"></a>“以何为空？<a id="a-23"></a>”</p>
  <p id="a24">答曰：<a id="a-25"></a>“以空空。<a id="a-26"></a>”</p>
  <p id="a27">又问：<a id="a-28"></a>“空何用空？<a id="a-29"></a>”</p>
  <p id="a2A">答曰：<a id="a-2B"></a>“以无分别空故空。<a id="a-2C"></a>”</p>
  <p id="a2D">又问：<a id="a-2E"></a>“空可分别耶？<a id="a-2F"></a>”</p>
  <p id="a2G">答曰：<a id="a-2H"></a>“分别亦空，<a id="a-2I"></a>空不解空。<a id="a-2J"></a>”</p>
  <p id="a2K">又问：<a id="a-2L"></a>“空当于何求？<a id="a-2M"></a>”</p>
  <p id="a2N">答曰：<a id="a-2O"></a>“当于六十二见中求。<a id="a-2P"></a>”</p>
  <p id="a2Q">又问：<a id="a-2R"></a>“六十二见当于何求？<a id="a-2S"></a>”</p>
  <p id="a2T">答曰：<a id="a-2U"></a>“当于诸佛解脱中求。<a id="a-2V"></a>”</p>
  <p id="a2W">又问：<a id="a-2X"></a>“诸佛解脱当于何求？<a id="a-2Y"></a>”</p>
  <p id="a2Z">答曰：<a id="a-2a"></a>“当于一切众生心行中求。<a id="a-2b"></a>又仁所问：<a id="a-2c"></a>‘何无侍者？<a id="a-2d"></a>’一切众魔及诸外道，<a id="a-2e"></a>皆吾侍也。<a id="a-2f"></a>所以者何？<a id="a-2g"></a>众魔者乐生死，<a id="a-2h"></a>菩萨于生死而不舍；<a id="a-2i"></a>外道者乐诸见，<a id="a-2j"></a>菩萨于诸见而不动。<a id="a-2k"></a>”</p>
  <p id="a2l">文殊师利言：<a id="a-2m"></a>“居士所疾，<a id="a-2n"></a>为何等相？<a id="a-2o"></a>”</p>
  <p id="a2p">维摩诘言：<a id="a-2q"></a>“我病无形不可见。<a id="a-2r"></a>”</p>
  <p id="a2s">又问：<a id="a-2t"></a>“此病身合耶？<a id="a-2u"></a>心合耶？<a id="a-2v"></a>”</p>
  <p id="a2w">答曰：<a id="a-2x"></a>“非身合，<a id="a-2y"></a>身相离故；<a id="a-2z"></a>亦非心合，<a id="a-30"></a>心如幻故。<a id="a-31"></a>”</p>
  <p id="a32">又问：<a id="a-33"></a>“地大、<a id="a-34"></a>水大、<a id="a-35"></a>火大、<a id="a-36"></a>风大，<a id="a-37"></a>于此四大，<a id="a-38"></a>何大之病？<a id="a-39"></a>”</p>
  <p id="a3A">答曰：<a id="a-3B"></a>“是病非地大，<a id="a-3C"></a>亦不离地大；<a id="a-3D"></a>水、<a id="a-3E"></a>火、<a id="a-3F"></a>风大，<a id="a-3G"></a>亦复如是。<a id="a-3H"></a>而众生病从四大起，<a id="a-3I"></a>以其有病，<a id="a-3J"></a>是故我病。<a id="a-3K"></a>”</p>
  <p id="a3L">尔时，<a id="a-3M"></a>文殊师利问维摩诘言：<a id="a-3N"></a>“菩萨应云何慰喻有疾菩萨？<a id="a-3O"></a>”</p>
  <p id="a3P">维摩诘言：<a id="a-3Q"></a>“说身无常，<a id="a-3R"></a>不说厌离于身；<a id="a-3S"></a>说身有苦，<a id="a-3T"></a>不说乐于涅槃；<a id="a-3U"></a>说身无我，<a id="a-3V"></a>不说不导众生；<a id="a-3W"></a>说身空寂，<a id="a-3X"></a>不说毕竟寂灭；<a id="a-3Y"></a>说悔先罪，<a id="a-3Z"></a>而不说入于过去；<a id="a-3a"></a>以己之疾，<a id="a-3b"></a>愍于彼疾，<a id="a-3c"></a>当识宿世无数劫苦，<a id="a-3d"></a>当念饶益一切众生；<a id="a-3e"></a>忆所修福，<a id="a-3f"></a>念于净命；<a id="a-3g"></a>勿生忧恼，<a id="a-3h"></a>常起精进；<a id="a-3i"></a>当作医王，<a id="a-3j"></a>疗治众病。<a id="a-3k"></a>菩萨应如是慰喻有疾菩萨，<a id="a-3l"></a>令其欢喜。<a id="a-3m"></a>”</p>
  <p id="a3n">文殊师利言：<a id="a-3o"></a>“居士，<a id="a-3p"></a>有疾菩萨云何调伏其心？<a id="a-3q"></a>”</p>
  <p id="a3r">维摩诘言：<a id="a-3s"></a>“有疾菩萨应作是念：<a id="a-3t"></a>‘今我此病，<a id="a-3u"></a>皆从前世妄想颠倒诸烦恼生，<a id="a-3v"></a>无有实法谁受病者。<a id="a-3w"></a>所以者何？<a id="a-3x"></a>四大合故，<a id="a-3y"></a>假名为身，<a id="a-3z"></a>四大无主，<a id="a-40"></a>身亦无我。<a id="a-41"></a>又此病起，<a id="a-42"></a>皆由著我，<a id="a-43"></a>是故于我不应生著。<a id="a-44"></a>’既知病本，<a id="a-45"></a>即除我想及众生想，<a id="a-46"></a>当起法想，<a id="a-47"></a>应作是念：<a id="a-48"></a>‘但以众法合成此身，<a id="a-49"></a>起唯法起，<a id="a-4A"></a>灭唯法灭。<a id="a-4B"></a>又此法者各不相知，<a id="a-4C"></a>起时不言我起，<a id="a-4D"></a>灭时不言我灭。<a id="a-4E"></a>’彼有疾菩萨为灭法想，<a id="a-4F"></a>当作是念：<a id="a-4G"></a>‘此法想者亦是颠倒，<a id="a-4H"></a>颠倒者即是大患，<a id="a-4I"></a>我应离之。<a id="a-4J"></a>云何为离？<a id="a-4K"></a>离我、<a id="a-4L"></a>我所。<a id="a-4M"></a>云何离我、<a id="a-4N"></a>我所？<a id="a-4O"></a>谓离二法。<a id="a-4P"></a>云何离二法？<a id="a-4Q"></a>谓不念内外诸法。<a id="a-4R"></a>云何不念内外诸法？<a id="a-4S"></a>谓远离动淆散乱，<a id="a-4T"></a>行于平等。<a id="a-4U"></a>云何平等？<a id="a-4V"></a>为我等、<a id="a-4W"></a>涅槃等。<a id="a-4X"></a>所以者何？<a id="a-4Y"></a>我及涅槃，<a id="a-4Z"></a>此二皆空。<a id="a-4a"></a>以何为空？<a id="a-4b"></a>但以名字故空。<a id="a-4c"></a>如此二法，<a id="a-4d"></a>无决定性，<a id="a-4e"></a>得是平等，<a id="a-4f"></a>无有余病，<a id="a-4g"></a>唯有空病，<a id="a-4h"></a>空病亦空。<a id="a-4i"></a>’是有疾菩萨，<a id="a-4j"></a>以无所受而受诸受，<a id="a-4k"></a>未具佛法，<a id="a-4l"></a>亦不灭受而取证也。<a id="a-4m"></a>设身有苦，<a id="a-4n"></a>念恶趣众生，<a id="a-4o"></a>起大悲心：<a id="a-4p"></a>‘我既调伏，<a id="a-4q"></a>亦当调伏一切众生，<a id="a-4r"></a>但除其病，<a id="a-4s"></a>而不除法，<a id="a-4t"></a>为断病本而教导之。<a id="a-4u"></a>何谓病本？<a id="a-4v"></a>谓有攀缘，<a id="a-4w"></a>从有攀缘则为病本。<a id="a-4x"></a>何所攀缘？<a id="a-4y"></a>谓之三界。<a id="a-4z"></a>云何断攀缘？<a id="a-50"></a>以无所得，<a id="a-51"></a>若无所得，<a id="a-52"></a>则无攀缘。<a id="a-53"></a>何谓无所得？<a id="a-54"></a>谓离二见。<a id="a-55"></a>何谓二见？<a id="a-56"></a>谓内见、<a id="a-57"></a>外见，<a id="a-58"></a>是无所得。<a id="a-59"></a>’</p>
  <p id="a5A">“文殊师利，<a id="a-5B"></a>是为有疾菩萨调伏其心，<a id="a-5C"></a>为断老、<a id="a-5D"></a>病、<a id="a-5E"></a>死苦，<a id="a-5F"></a>是菩萨菩提；<a id="a-5G"></a>若不如是，<a id="a-5H"></a>己所修治，<a id="a-5I"></a>为无慧利。<a id="a-5J"></a>譬如胜怨，<a id="a-5K"></a>乃可为勇，<a id="a-5L"></a>如是兼除老、<a id="a-5M"></a>病、<a id="a-5N"></a>死者，<a id="a-5O"></a>菩萨之谓也。</p>
  <p id="a5P">“彼有疾菩萨，<a id="a-5Q"></a>应复作是念：<a id="a-5R"></a>‘如我此病，<a id="a-5S"></a>非真、<a id="a-5T"></a>非有；<a id="a-5U"></a>众生病，<a id="a-5V"></a>亦非真、<a id="a-5W"></a>非有。<a id="a-5X"></a>’作是观时，<a id="a-5Y"></a>于诸众生，<a id="a-5Z"></a>若起爱见大悲，<a id="a-5a"></a>即应舍离。<a id="a-5b"></a>所以者何？<a id="a-5c"></a>菩萨断除客尘烦恼而起大悲。<a id="a-5d"></a>爱见悲者，<a id="a-5e"></a>则于生死有疲厌心。<a id="a-5f"></a>若能离此，<a id="a-5g"></a>无有疲厌，<a id="a-5h"></a>在在所生，<a id="a-5i"></a>不为爱见之所覆也。<a id="a-5j"></a>所生无缚，<a id="a-5k"></a>虽现生死而实解脱，<a id="a-5l"></a>能为众生说法解缚。<a id="a-5m"></a>如佛所说：<a id="a-5n"></a>‘若自有缚，<a id="a-5o"></a>能解彼缚，<a id="a-5p"></a>无有是处。<a id="a-5q"></a>若自无缚，<a id="a-5r"></a>能解彼缚，<a id="a-5s"></a>斯有是处。<a id="a-5t"></a>’是故菩萨不应起缚。<a id="a-5u"></a>何谓缚？<a id="a-5v"></a>何谓解？<a id="a-5w"></a>贪著禅味是菩萨缚，<a id="a-5x"></a>以方便生是菩萨解。<a id="a-5y"></a>无方便贪著禅味是菩萨缚，<a id="a-5z"></a>有方便深入禅定是菩萨解。<a id="a-60"></a>无方便生是菩萨缚，<a id="a-61"></a>有方便生是菩萨解。<a id="a-62"></a>又无方便慧缚，<a id="a-63"></a>有方便慧解，<a id="a-64"></a>无慧方便缚，<a id="a-65"></a>有慧方便解。<a id="a-66"></a>何谓无方便慧缚？<a id="a-67"></a>谓菩萨以爱见心勤修相好庄严佛土，<a id="a-68"></a>成就众生，<a id="a-69"></a>于空、<a id="a-6A"></a>无相、<a id="a-6B"></a>无作法中而自调伏，<a id="a-6C"></a>是名无方便慧缚。<a id="a-6D"></a>何谓有方便慧解？<a id="a-6E"></a>谓不以爱见心庄严佛土，<a id="a-6F"></a>成就众生，<a id="a-6G"></a>于空、<a id="a-6H"></a>无相、<a id="a-6I"></a>无作法中，<a id="a-6J"></a>以自调伏而不疲厌，<a id="a-6K"></a>是名有方便慧解。<a id="a-6L"></a>何谓无慧方便缚？<a id="a-6M"></a>谓菩萨住贪欲、<a id="a-6N"></a>瞋恚、<a id="a-6O"></a>邪见等诸烦恼而殖众德本，<a id="a-6P"></a>是名无慧方便缚。<a id="a-6Q"></a>何谓有慧方便解？<a id="a-6R"></a>谓离诸贪欲、<a id="a-6S"></a>瞋恚、<a id="a-6T"></a>邪见等诸烦恼而殖众德本，<a id="a-6U"></a>回向阿耨多罗三藐三菩提，<a id="a-6V"></a>是名有慧方便解。</p>
  <p id="a6W">“文殊师利，<a id="a-6X"></a>彼有疾菩萨，<a id="a-6Y"></a>应如是观诸法。<a id="a-6Z"></a>复观身心无常、<a id="a-6a"></a>苦、<a id="a-6b"></a>空、<a id="a-6c"></a>非我，<a id="a-6d"></a>是名为慧；<a id="a-6e"></a>虽身有疾，<a id="a-6f"></a>常在生死，<a id="a-6g"></a>饶益一切而不厌倦，<a id="a-6h"></a>是名方便。<a id="a-6i"></a>又复观身，<a id="a-6j"></a>身不离病，<a id="a-6k"></a>病不离身，<a id="a-6l"></a>是病是身，<a id="a-6m"></a>非新非故，<a id="a-6n"></a>是名为慧；<a id="a-6o"></a>设身有疾，<a id="a-6p"></a>而不永灭，<a id="a-6q"></a>是名方便。<a id="a-6r"></a>”</p>
  <p id="a6s">“文殊师利，<a id="a-6t"></a>有疾菩萨，<a id="a-6u"></a>应如是调伏其心，<a id="a-6v"></a>不住其中，<a id="a-6w"></a>亦复不住不调伏心。<a id="a-6x"></a>所以者何？<a id="a-6y"></a>若住不调伏心，<a id="a-6z"></a>是愚人法；<a id="a-70"></a>若住调伏心，<a id="a-71"></a>是声闻法。<a id="a-72"></a>是故菩萨不当住于调伏、<a id="a-73"></a>不调伏心，<a id="a-74"></a>离此二法，<a id="a-75"></a>是菩萨行。<a id="a-76"></a>在于生死，<a id="a-77"></a>不为污行，<a id="a-78"></a>住于涅槃，<a id="a-79"></a>不永灭度，<a id="a-7A"></a>是菩萨行。<a id="a-7B"></a>非凡夫行，<a id="a-7C"></a>非圣贤行，<a id="a-7D"></a>是菩萨行。<a id="a-7E"></a>非垢行，<a id="a-7F"></a>非净行，<a id="a-7G"></a>是菩萨行。<a id="a-7H"></a>虽过魔行，<a id="a-7I"></a>而现降伏众魔，<a id="a-7J"></a>是菩萨行。<a id="a-7K"></a>求一切智，<a id="a-7L"></a>无非时求，<a id="a-7M"></a>是菩萨行。<a id="a-7N"></a>虽观四谛，<a id="a-7O"></a>非时不入真如，<a id="a-7P"></a>是菩萨行。<a id="a-7Q"></a>虽观本空，<a id="a-7R"></a>为度众生受生，<a id="a-7S"></a>是菩萨行。<a id="a-7T"></a>虽观诸法不生，<a id="a-7U"></a>而不入正位，<a id="a-7V"></a>是菩萨行。<a id="a-7W"></a>虽观十二缘起，<a id="a-7X"></a>而入诸邪见，<a id="a-7Y"></a>是菩萨行。<a id="a-7Z"></a>虽摄一切众生，<a id="a-7a"></a>而不爱著，<a id="a-7b"></a>是菩萨行。<a id="a-7c"></a>虽乐远离，<a id="a-7d"></a>而不依身心尽，<a id="a-7e"></a>是菩萨行。<a id="a-7f"></a>虽行三界，<a id="a-7g"></a>而不坏法性，<a id="a-7h"></a>是菩萨行。<a id="a-7i"></a>虽行于空，<a id="a-7j"></a>而殖众德本，<a id="a-7k"></a>是菩萨行。<a id="a-7l"></a>虽行无相，<a id="a-7m"></a>而度众生，<a id="a-7n"></a>是菩萨行。<a id="a-7o"></a>虽行无作，<a id="a-7p"></a>而现受身，<a id="a-7q"></a>是菩萨行。<a id="a-7r"></a>虽行无起，<a id="a-7s"></a>而起一切善行，<a id="a-7t"></a>是菩萨行。<a id="a-7u"></a>虽行六波罗蜜，<a id="a-7v"></a>而遍知众生心、<a id="a-7w"></a>心数法，<a id="a-7x"></a>是菩萨行。<a id="a-7y"></a>虽行六通，<a id="a-7z"></a>而不尽漏，<a id="a-80"></a>是菩萨行。<a id="a-81"></a>虽常住妙法，<a id="a-82"></a>而不舍诸邪见，<a id="a-83"></a>是菩萨行。<a id="a-84"></a>虽行四无量心，<a id="a-85"></a>而不贪著生于梵世，<a id="a-86"></a>是菩萨行。<a id="a-87"></a>虽正观六念，<a id="a-88"></a>而不除诸漏，<a id="a-89"></a>是菩萨行。<a id="a-8A"></a>虽行禅定、<a id="a-8B"></a>解脱、<a id="a-8C"></a>三昧，<a id="a-8D"></a>而不随禅生，<a id="a-8E"></a>是菩萨行。<a id="a-8F"></a>虽行四念处，<a id="a-8G"></a>不毕竟永离身、<a id="a-8H"></a>受、<a id="a-8I"></a>心、<a id="a-8J"></a>法，<a id="a-8K"></a>是菩萨行。<a id="a-8L"></a>虽行四正勤，<a id="a-8M"></a>而不舍身心精进，<a id="a-8N"></a>是菩萨行。<a id="a-8O"></a>虽行四如意足，<a id="a-8P"></a>而得自在神通，<a id="a-8Q"></a>是菩萨行。<a id="a-8R"></a>虽行五根，<a id="a-8S"></a>而分别众生诸根利钝，<a id="a-8T"></a>是菩萨行。<a id="a-8U"></a>虽行五力，<a id="a-8V"></a>而乐求佛十力，<a id="a-8W"></a>是菩萨行。<a id="a-8X"></a>虽行七觉分，<a id="a-8Y"></a>而分别佛之智慧，<a id="a-8Z"></a>是菩萨行。<a id="a-8a"></a>虽行八圣道，<a id="a-8b"></a>而乐行无量佛道，<a id="a-8c"></a>是菩萨行。<a id="a-8d"></a>虽行止观助道之法，<a id="a-8e"></a>而不毕竟堕于寂灭，<a id="a-8f"></a>是菩萨行。<a id="a-8g"></a>虽行诸法不生不灭，<a id="a-8h"></a>而以相好庄严其身，<a id="a-8i"></a>是菩萨行。<a id="a-8j"></a>虽现声闻、<a id="a-8k"></a>辟支佛威仪，<a id="a-8l"></a>而不舍佛法，<a id="a-8m"></a>是菩萨行。<a id="a-8n"></a>虽随诸法究竟净相，<a id="a-8o"></a>而随所应为现其身，<a id="a-8p"></a>是菩萨行。<a id="a-8q"></a>虽观诸佛国土永寂如空，<a id="a-8r"></a>而现种种清净佛土，<a id="a-8s"></a>是菩萨行。<a id="a-8t"></a>虽得佛道，<a id="a-8u"></a>转于法轮，<a id="a-8v"></a>入于涅槃，<a id="a-8w"></a>而不舍于菩萨之道，<a id="a-8x"></a>是菩萨行。<a id="a-8y"></a>”</p>
  <p id="a8z">说是语时，<a id="a-90"></a>文殊师利所将大众，<a id="a-91"></a>其中八千天子皆发阿耨多罗三藐三菩提心。</p>
  <p data-pb></p>
  <h2 id="a92">不思议品第六</h2>
  <p id="a93">尔时，<a id="a-94"></a>舍利弗见此室中无有床座，<a id="a-95"></a>作是念：<a id="a-96"></a>“斯诸菩萨、<a id="a-97"></a>大弟子众，<a id="a-98"></a>当于何坐？<a id="a-99"></a>”</p>
  <p id="a9A">长者维摩诘知其意，<a id="a-9B"></a>语舍利弗言：<a id="a-9C"></a>“云何，<a id="a-9D"></a>仁者，<a id="a-9E"></a>为法来耶？<a id="a-9F"></a>为床座耶？<a id="a-9G"></a>”</p>
  <p id="a9H">舍利弗言：<a id="a-9I"></a>“我为法来，<a id="a-9J"></a>非为床座。<a id="a-9K"></a>”</p>
  <p id="a9L">维摩诘言：<a id="a-9M"></a>“唯！<a id="a-9N"></a>舍利弗，<a id="a-9O"></a>夫求法者，<a id="a-9P"></a>不贪躯命，<a id="a-9Q"></a>何况床座？<a id="a-9R"></a>夫求法者，<a id="a-9S"></a>非有色、<a id="a-9T"></a>受、<a id="a-9U"></a>想、<a id="a-9V"></a>行、<a id="a-9W"></a>识之求，<a id="a-9X"></a>非有界、<a id="a-9Y"></a>入之求，<a id="a-9Z"></a>非有欲、<a id="a-9a"></a>色、<a id="a-9b"></a>无色之求。<a id="a-9c"></a>唯！<a id="a-9d"></a>舍利弗，<a id="a-9e"></a>夫求法者，<a id="a-9f"></a>不著佛求，<a id="a-9g"></a>不著法求，<a id="a-9h"></a>不著众求。<a id="a-9i"></a>夫求法者，<a id="a-9j"></a>无见苦求，<a id="a-9k"></a>无断集求，<a id="a-9l"></a>无证灭求，<a id="a-9m"></a>无修道求。<a id="a-9n"></a>所以者何？<a id="a-9o"></a>法无戏论。<a id="a-9p"></a>若言我当见苦、<a id="a-9q"></a>断集、<a id="a-9r"></a>证灭、<a id="a-9s"></a>修道，<a id="a-9t"></a>是则戏论，<a id="a-9u"></a>非求法也。</p>
  <p id="a9v">“唯！<a id="a-9w"></a>舍利弗，<a id="a-9x"></a>法名清净寂灭。<a id="a-9y"></a>若行生灭，<a id="a-9z"></a>是不乐远离而求生灭，<a id="a-A0"></a>非求法也。<a id="a-A1"></a>法名无染无尘，<a id="a-A2"></a>若染法尘乃至涅槃，<a id="a-A3"></a>是则染著尘劳，<a id="a-A4"></a>非求法也。<a id="a-A5"></a>法无前境，<a id="a-A6"></a>若行于法，<a id="a-A7"></a>是则前境，<a id="a-A8"></a>非求法也。<a id="a-A9"></a>法无取舍，<a id="a-AA"></a>若取舍法，<a id="a-AB"></a>是则取舍，<a id="a-AC"></a>非求法也。<a id="a-AD"></a>法无处所，<a id="a-AE"></a>若著处所，<a id="a-AF"></a>是则著处，<a id="a-AG"></a>非求法也。<a id="a-AH"></a>法名无相，<a id="a-AI"></a>若随相识，<a id="a-AJ"></a>是则求相，<a id="a-AK"></a>非求法也。<a id="a-AL"></a>法不可住，<a id="a-AM"></a>若住于法，<a id="a-AN"></a>是则住法，<a id="a-AO"></a>非求法也。<a id="a-AP"></a>法不可见、<a id="a-AQ"></a>闻、<a id="a-AR"></a>觉、<a id="a-AS"></a>知，<a id="a-AT"></a>若行见、<a id="a-AU"></a>闻、<a id="a-AV"></a>觉、<a id="a-AW"></a>知，<a id="a-AX"></a>是则见、<a id="a-AY"></a>闻、<a id="a-AZ"></a>觉、<a id="a-Aa"></a>知，<a id="a-Ab"></a>非求法也。<a id="a-Ac"></a>法名无为无无为，<a id="a-Ad"></a>若行有为、<a id="a-Ae"></a>无为，<a id="a-Af"></a>是求有为、<a id="a-Ag"></a>无为，<a id="a-Ah"></a>非求法也。<a id="a-Ai"></a>是故，<a id="a-Aj"></a>舍利弗，<a id="a-Ak"></a>若求法者，<a id="a-Al"></a>于一切法应无所求。<a id="a-Am"></a>”</p>
  <p id="aAn">说是语时，<a id="a-Ao"></a>五百天子于诸法中得法眼净。</p>
  <p id="aAp">尔时，<a id="a-Aq"></a>长者维摩诘问文殊师利：<a id="a-Ar"></a>“仁者游于无量千万亿阿僧祇国，<a id="a-As"></a>何等佛土有好上妙功德成就师子之座？<a id="a-At"></a>”</p>
  <p id="aAu">文殊师利言：<a id="a-Av"></a>“居士，<a id="a-Aw"></a>东方度三十六恒河沙国，<a id="a-Ax"></a>有世界名须弥幢相，<a id="a-Ay"></a>其佛号须弥灯王，<a id="a-Az"></a>今现在。<a id="a-B0"></a>彼佛身长八万四千由旬，<a id="a-B1"></a>其师子座高六十八亿由旬，<a id="a-B2"></a>菩萨身长四万二千由旬，<a id="a-B3"></a>其师子座高三十二亿由旬，<a id="a-B4"></a>严饰第一。<a id="a-B5"></a>”</p>
  <p id="aB6">于是长者维摩诘现神通力，<a id="a-B7"></a>即时彼佛遣三万二千师子之座，<a id="a-B8"></a>高广严净，<a id="a-B9"></a>来入维摩诘室。<a id="a-BA"></a>诸菩萨、<a id="a-BB"></a>大弟子、<a id="a-BC"></a>释、<a id="a-BD"></a>梵、<a id="a-BE"></a>四天王等，<a id="a-BF"></a>昔所未见。<a id="a-BG"></a>其室广博，<a id="a-BH"></a>悉皆包容三万二千师子座，<a id="a-BI"></a>无所妨碍。<a id="a-BJ"></a>于毗耶离城，<a id="a-BK"></a>及阎浮提等四大部洲，<a id="a-BL"></a>亦不迫迮，<a id="a-BM"></a>悉见如故。</p>
  <p id="aBN">尔时，<a id="a-BO"></a>维摩诘语文殊师利：<a id="a-BP"></a>“就师子座！<a id="a-BQ"></a>与诸菩萨上人俱坐，<a id="a-BR"></a>当自立身如彼座像。<a id="a-BS"></a>”</p>
  <p id="aBT">其得神通菩萨，<a id="a-BU"></a>即自变形为四万二千由旬，<a id="a-BV"></a>坐师子座。<a id="a-BW"></a>诸新发意菩萨皆不能升。<a id="a-BX"></a>尔时，<a id="a-BY"></a>维摩诘为新发意菩萨宣说五通妙法，<a id="a-BZ"></a>即时伊等俱获五神通力，<a id="a-Ba"></a>变形为四万二千由旬，<a id="a-Bb"></a>坐师子座。</p>
  <p id="aBc">诸大弟子亦不能升。<a id="a-Bd"></a>尔时，<a id="a-Be"></a>维摩诘语舍利弗：<a id="a-Bf"></a>“就师子座！<a id="a-Bg"></a>”</p>
  <p id="aBh">舍利弗言：<a id="a-Bi"></a>“居士，<a id="a-Bj"></a>此座高广，<a id="a-Bk"></a>吾不能升。<a id="a-Bl"></a>”</p>
  <p id="aBm">维摩诘言：<a id="a-Bn"></a>“唯！<a id="a-Bo"></a>舍利弗，<a id="a-Bp"></a>为须弥灯王如来作礼，<a id="a-Bq"></a>乃可得坐。<a id="a-Br"></a>”</p>
  <p id="aBs">于是诸大弟子，<a id="a-Bt"></a>即为须弥灯王如来作礼，<a id="a-Bu"></a>便得坐师子座。</p>
  <p id="aBv">舍利弗言：<a id="a-Bw"></a>“居士，<a id="a-Bx"></a>未曾有也！<a id="a-By"></a>如是小室，<a id="a-Bz"></a>乃容受此高广之座。<a id="a-C0"></a>于毗耶离城，<a id="a-C1"></a>无所妨碍。<a id="a-C2"></a>又于阎浮提聚落城邑，<a id="a-C3"></a>及四大部洲诸天、<a id="a-C4"></a>龙王、<a id="a-C5"></a>鬼、<a id="a-C6"></a>神宫殿，<a id="a-C7"></a>亦不迫迮。<a id="a-C8"></a>”</p>
  <p id="aC9">维摩诘言：<a id="a-CA"></a>“唯！<a id="a-CB"></a>舍利弗，<a id="a-CC"></a>诸佛菩萨有解脱名不可思议。<a id="a-CD"></a>若菩萨住是解脱者，<a id="a-CE"></a>以须弥之高广，<a id="a-CF"></a>内芥子中，<a id="a-CG"></a>无所增减，<a id="a-CH"></a>须弥山王本相如故；<a id="a-CI"></a>而四天王、<a id="a-CJ"></a>忉利诸天，<a id="a-CK"></a>不觉不知己之所入，<a id="a-CL"></a>唯应度者，<a id="a-CM"></a>乃见须弥入芥子中。<a id="a-CN"></a>是名不可思议解脱法门。<a id="a-CO"></a>又以四大海水入一毛孔，<a id="a-CP"></a>不娆鱼鳖鼋鼍水性之属，<a id="a-CQ"></a>而彼大海本性如故；<a id="a-CR"></a>诸龙、<a id="a-CS"></a>鬼、<a id="a-CT"></a>神、<a id="a-CU"></a>阿修罗等，<a id="a-CV"></a>不觉不知己之所入，<a id="a-CW"></a>于此众生，<a id="a-CX"></a>亦无所娆。</p>
  <p id="aCY">“又舍利弗，<a id="a-CZ"></a>住不可思议解脱菩萨，<a id="a-Ca"></a>断取三千大千世界，<a id="a-Cb"></a>如陶家轮，<a id="a-Cc"></a>著右掌中，<a id="a-Cd"></a>掷过恒沙世界之外，<a id="a-Ce"></a>其中众生，<a id="a-Cf"></a>不觉不知己之所往。<a id="a-Cg"></a>又复还置本处，<a id="a-Ch"></a>都不使人有往来想，<a id="a-Ci"></a>而此世界本相如故。</p>
  <p id="aCj">“又舍利弗，<a id="a-Ck"></a>或有众生，<a id="a-Cl"></a>乐久住世而可度者，<a id="a-Cm"></a>菩萨即演七日以为一劫，<a id="a-Cn"></a>令彼众生谓之一劫。<a id="a-Co"></a>或有众生，<a id="a-Cp"></a>不应久住而可度者，<a id="a-Cq"></a>菩萨即促一劫以为七日，<a id="a-Cr"></a>令彼众生谓之七日。</p>
  <p id="aCs">“又舍利弗，<a id="a-Ct"></a>住不可思议解脱菩萨，<a id="a-Cu"></a>以一切功德庄严诸佛国土，<a id="a-Cv"></a>集在一国，<a id="a-Cw"></a>示于众生。<a id="a-Cx"></a>又菩萨以一切佛土众生，<a id="a-Cy"></a>置之右掌，<a id="a-Cz"></a>飞到十方，<a id="a-D0"></a>遍示一切，<a id="a-D1"></a>而不动本处。</p>
  <p id="aD2">“又舍利弗，<a id="a-D3"></a>十方众生供养诸佛之具，<a id="a-D4"></a>菩萨于一毛孔皆令得见。<a id="a-D5"></a>又十方国土所有日月星宿，<a id="a-D6"></a>于一毛孔，<a id="a-D7"></a>普使见之。</p>
  <p id="aD8">“又舍利弗，<a id="a-D9"></a>十方世界所有诸风，<a id="a-DA"></a>菩萨悉能吸著口中，<a id="a-DB"></a>而身无损，<a id="a-DC"></a>外诸树木亦不摧折。<a id="a-DD"></a>又十方世界劫尽烧时，<a id="a-DE"></a>以一切火内于腹中，<a id="a-DF"></a>火事如故，<a id="a-DG"></a>而不为害。<a id="a-DH"></a>又于下方过恒河沙等诸佛世界，<a id="a-DI"></a>取一佛土，<a id="a-DJ"></a>举著上方过恒河沙无数世界，<a id="a-DK"></a>如持针锋举一栢叶，<a id="a-DL"></a>而无所娆。</p>
  <p id="aDM">“又舍利弗，<a id="a-DN"></a>住不可思议解脱菩萨，<a id="a-DO"></a>能以神通现作佛身，<a id="a-DP"></a>或现辟支佛身，<a id="a-DQ"></a>或现声闻身，<a id="a-DR"></a>或现帝释身，<a id="a-DS"></a>或现梵王身，<a id="a-DT"></a>或现世主身，<a id="a-DU"></a>或现转轮圣王身。<a id="a-DV"></a>又十方世界所有众声上中下音，<a id="a-DW"></a>皆能变之令作佛声，<a id="a-DX"></a>演出无常、<a id="a-DY"></a>苦、<a id="a-DZ"></a>空、<a id="a-Da"></a>无我之音，<a id="a-Db"></a>及十方诸佛所说种种之法，<a id="a-Dc"></a>皆于其中普令得闻。</p>
  <p id="aDd">“舍利弗，<a id="a-De"></a>我今略说菩萨不可思议解脱之力，<a id="a-Df"></a>若广说者，<a id="a-Dg"></a>穷劫不尽。<a id="a-Dh"></a>”</p>
  <p id="aDi">是时，<a id="a-Dj"></a>大迦葉闻说菩萨不可思议解脱法门，<a id="a-Dk"></a>叹未曾有，<a id="a-Dl"></a>谓舍利弗：<a id="a-Dm"></a>“譬如有人，<a id="a-Dn"></a>于盲者前现众色像，<a id="a-Do"></a>非彼所见；<a id="a-Dp"></a>一切声闻、<a id="a-Dq"></a>辟支，<a id="a-Dr"></a>闻是不可思议解脱法门，<a id="a-Ds"></a>不能解了，<a id="a-Dt"></a>为若此也。<a id="a-Du"></a>智者闻是，<a id="a-Dv"></a>其谁不发阿耨多罗三藐三菩提心？<a id="a-Dw"></a>一切声闻、<a id="a-Dx"></a>辟支，<a id="a-Dy"></a>闻是不可思议解脱法门，<a id="a-Dz"></a>皆言我等何为永断其根，<a id="a-E0"></a>于此大乘，<a id="a-E1"></a>已如败种。<a id="a-E2"></a>于是众皆号泣，<a id="a-E3"></a>声震三千大千世界。<a id="a-E4"></a>一切菩萨应大欣庆，<a id="a-E5"></a>顶受此法。<a id="a-E6"></a>若有菩萨信解不可思议解脱法门者，<a id="a-E7"></a>一切魔众无如之何。<a id="a-E8"></a>”</p>
  <p id="aE9">大迦葉说是语时，<a id="a-EA"></a>三万二千天子皆发阿耨多罗三藐三菩提心。</p>
  <p id="aEB">尔时，<a id="a-EC"></a>维摩诘语大迦葉：<a id="a-ED"></a>“仁者，<a id="a-EE"></a>十方无量阿僧祇世界中作魔王者，<a id="a-EF"></a>多是住不可思议解脱菩萨，<a id="a-EG"></a>以方便力故教化众生现作魔王。<a id="a-EH"></a>又迦葉，<a id="a-EI"></a>十方无量菩萨，<a id="a-EJ"></a>或有人从乞手足耳鼻、<a id="a-EK"></a>头目髓脑、<a id="a-EL"></a>血肉皮骨、<a id="a-EM"></a>聚落、<a id="a-EN"></a>城邑、<a id="a-EO"></a>妻子、<a id="a-EP"></a>奴婢、<a id="a-EQ"></a>象、<a id="a-ER"></a>马、<a id="a-ES"></a>车乘、<a id="a-ET"></a>金、<a id="a-EU"></a>银、<a id="a-EV"></a>琉璃、<a id="a-EW"></a>砗磲、<a id="a-EX"></a>码碯、<a id="a-EY"></a>珊瑚、<a id="a-EZ"></a>琥珀、<a id="a-Ea"></a>真珠、<a id="a-Eb"></a>珂贝、<a id="a-Ec"></a>衣服、<a id="a-Ed"></a>饮食，<a id="a-Ee"></a>如此乞者，<a id="a-Ef"></a>多是住不可思议解脱菩萨，<a id="a-Eg"></a>以方便力而往试之，<a id="a-Eh"></a>令其坚固。<a id="a-Ei"></a>所以者何？<a id="a-Ej"></a>住不可思议解脱菩萨，<a id="a-Ek"></a>有威德力，<a id="a-El"></a>故行逼迫，<a id="a-Em"></a>示诸众生如是难事；<a id="a-En"></a>凡夫下劣，<a id="a-Eo"></a>无有力势，<a id="a-Ep"></a>不能如是逼迫菩萨。<a id="a-Eq"></a>譬如萤火之光，<a id="a-Er"></a>难并日月，<a id="a-Es"></a>非如是菩萨不能往试菩萨。<a id="a-Et"></a>又如龙象蹴踏，<a id="a-Eu"></a>非驴所堪。<a id="a-Ev"></a>是名住不可思议解脱菩萨智慧方便力门。<a id="a-Ew"></a>”</p>
  <p data-pb></p>
  <h2 id="aEx">观众生品第七</h2>
  <p id="aEy">尔时，<a id="a-Ez"></a>文殊师利问维摩诘言：<a id="a-F0"></a>“菩萨云何观于众生？<a id="a-F1"></a>”</p>
  <p id="aF2">维摩诘言：<a id="a-F3"></a>“譬如幻师见所幻人，<a id="a-F4"></a>菩萨观众生为若此。<a id="a-F5"></a>如智者见水中月，<a id="a-F6"></a>如镜中见其面像，<a id="a-F7"></a>如热时焰，<a id="a-F8"></a>如呼声响，<a id="a-F9"></a>如空中云，<a id="a-FA"></a>如水聚沫，<a id="a-FB"></a>如水上泡，<a id="a-FC"></a>如芭蕉坚，<a id="a-FD"></a>如电久住，<a id="a-FE"></a>如第五大，<a id="a-FF"></a>如第六阴，<a id="a-FG"></a>如第七识，<a id="a-FH"></a>如十三入，<a id="a-FI"></a>如十九界，<a id="a-FJ"></a>菩萨观众生为若此。<a id="a-FK"></a>如无色界色，<a id="a-FL"></a>如焦谷芽，<a id="a-FM"></a>如龟毛衣，<a id="a-FN"></a>如枯骨行走，<a id="a-FO"></a>如须陀洹身见，<a id="a-FP"></a>如斯陀含三来，<a id="a-FQ"></a>如阿那含入胎，<a id="a-FR"></a>如阿罗汉三毒，<a id="a-FS"></a>如得忍菩萨贪恚毁禁残虐，<a id="a-FT"></a>如佛烦恼习，<a id="a-FU"></a>如盲者见色，<a id="a-FV"></a>如入灭尽定出入息，<a id="a-FW"></a>如空中鸟迹，<a id="a-FX"></a>如阉宦具淫根，<a id="a-FY"></a>如石女生儿，<a id="a-FZ"></a>如化人烦恼，<a id="a-Fa"></a>如梦所见已寤，<a id="a-Fb"></a>如无著而有烦恼，<a id="a-Fc"></a>如无根而能生物，<a id="a-Fd"></a>如灭度者受身，<a id="a-Fe"></a>如无烟之火，<a id="a-Ff"></a>菩萨观众生为若此本无。<a id="a-Fg"></a>”</p>
  <p id="aFh">文殊师利言：<a id="a-Fi"></a>“若菩萨作是观者，<a id="a-Fj"></a>云何行慈？<a id="a-Fk"></a>”</p>
  <p id="aFl">维摩诘言：<a id="a-Fm"></a>“菩萨作是观已，<a id="a-Fn"></a>自念：<a id="a-Fo"></a>‘我当为众生说如斯法，<a id="a-Fp"></a>是即真实无著慈也。<a id="a-Fq"></a>行寂灭慈，<a id="a-Fr"></a>无所生故；<a id="a-Fs"></a>行不热慈，<a id="a-Ft"></a>无烦恼故；<a id="a-Fu"></a>行等之慈，<a id="a-Fv"></a>等三世故；<a id="a-Fw"></a>行无诤慈，<a id="a-Fx"></a>无所起故；<a id="a-Fy"></a>行不二慈，<a id="a-Fz"></a>内外不合故；<a id="a-G0"></a>行不坏慈，<a id="a-G1"></a>毕竟尽故；<a id="a-G2"></a>行坚固慈，<a id="a-G3"></a>心无毁故；<a id="a-G4"></a>行清净慈，<a id="a-G5"></a>诸法性净故；<a id="a-G6"></a>行无边慈，<a id="a-G7"></a>如虚空故；<a id="a-G8"></a>行阿罗汉慈，<a id="a-G9"></a>破结贼故；<a id="a-GA"></a>行菩萨慈，<a id="a-GB"></a>安众生故；<a id="a-GC"></a>行如来慈，<a id="a-GD"></a>得如相故；<a id="a-GE"></a>行佛之慈，<a id="a-GF"></a>觉众生故；<a id="a-GG"></a>行自然慈，<a id="a-GH"></a>无因得故；<a id="a-GI"></a>行菩提慈，<a id="a-GJ"></a>等一味故；<a id="a-GK"></a>行无等慈，<a id="a-GL"></a>断诸爱嗔故；<a id="a-GM"></a>行大悲慈，<a id="a-GN"></a>导以大乘故；<a id="a-GO"></a>行无厌慈，<a id="a-GP"></a>观空无我故；<a id="a-GQ"></a>行法施慈，<a id="a-GR"></a>无遗惜故；<a id="a-GS"></a>行持戒慈，<a id="a-GT"></a>化毁禁故；<a id="a-GU"></a>行忍辱慈，<a id="a-GV"></a>护彼我故；<a id="a-GW"></a>行精进慈，<a id="a-GX"></a>荷负众生故；<a id="a-GY"></a>行禅定慈，<a id="a-GZ"></a>不受味故；<a id="a-Ga"></a>行智慧慈，<a id="a-Gb"></a>无不知时故；<a id="a-Gc"></a>行方便慈，<a id="a-Gd"></a>一切示现故；<a id="a-Ge"></a>行无隐慈，<a id="a-Gf"></a>直心清净故；<a id="a-Gg"></a>行深心慈，<a id="a-Gh"></a>无杂行故；<a id="a-Gi"></a>行无诳慈，<a id="a-Gj"></a>不虚假故；<a id="a-Gk"></a>行安乐慈，<a id="a-Gl"></a>令得佛乐故。<a id="a-Gm"></a>菩萨之慈，<a id="a-Gn"></a>为若此也。<a id="a-Go"></a>’”</p>
  <p id="aGp">文殊师利又问：<a id="a-Gq"></a>“何谓为悲？<a id="a-Gr"></a>”</p>
  <p id="aGs">答曰：<a id="a-Gt"></a>“菩萨所作功德，<a id="a-Gu"></a>皆与一切众生共之。<a id="a-Gv"></a>”</p>
  <p id="aGw">“何谓为喜？<a id="a-Gx"></a>”</p>
  <p id="aGy">答曰：<a id="a-Gz"></a>“有所饶益，<a id="a-H0"></a>欢喜无悔。<a id="a-H1"></a>”</p>
  <p id="aH2">“何谓为舍？<a id="a-H3"></a>”</p>
  <p id="aH4">答曰：<a id="a-H5"></a>“所作福祐，<a id="a-H6"></a>无所悕望。<a id="a-H7"></a>”</p>
  <p id="aH8">文殊师利又问：<a id="a-H9"></a>“生死有畏，<a id="a-HA"></a>菩萨当何所依？<a id="a-HB"></a>”</p>
  <p id="aHC">维摩诘言：<a id="a-HD"></a>“菩萨于生死畏中，<a id="a-HE"></a>当依如来功德之力。<a id="a-HF"></a>”</p>
  <p id="aHG">文殊师利又问：<a id="a-HH"></a>“菩萨欲依如来功德之力，<a id="a-HI"></a>当于何住？<a id="a-HJ"></a>”</p>
  <p id="aHK">答曰：<a id="a-HL"></a>“菩萨欲依如来功德力者，<a id="a-HM"></a>应当等观一切众生。<a id="a-HN"></a>”</p>
  <p id="aHO">又问：<a id="a-HP"></a>“欲等观一切众生，<a id="a-HQ"></a>当于何住？<a id="a-HR"></a>”</p>
  <p id="aHS">答曰：<a id="a-HT"></a>“菩萨欲等观一切众生者，<a id="a-HU"></a>当住度脱一切众生。<a id="a-HV"></a>”</p>
  <p id="aHW">又问：<a id="a-HX"></a>“欲度众生，<a id="a-HY"></a>当何所除？<a id="a-HZ"></a>”</p>
  <p id="aHa">答曰：<a id="a-Hb"></a>“欲度众生，<a id="a-Hc"></a>除其烦恼。<a id="a-Hd"></a>”</p>
  <p id="aHe">又问：<a id="a-Hf"></a>“欲除烦恼，<a id="a-Hg"></a>当何所行？<a id="a-Hh"></a>”</p>
  <p id="aHi">答曰：<a id="a-Hj"></a>“当行正念。<a id="a-Hk"></a>”</p>
  <p id="aHl">又问：<a id="a-Hm"></a>“云何行于正念？<a id="a-Hn"></a>”</p>
  <p id="aHo">答曰：<a id="a-Hp"></a>“当行不生、<a id="a-Hq"></a>不灭。<a id="a-Hr"></a>”</p>
  <p id="aHs">又问：<a id="a-Ht"></a>“何法不生？<a id="a-Hu"></a>何法不灭？<a id="a-Hv"></a>”</p>
  <p id="aHw">答曰：<a id="a-Hx"></a>“不善不生，<a id="a-Hy"></a>善法不灭。<a id="a-Hz"></a>”</p>
  <p id="aI0">又问：<a id="a-I1"></a>“善、<a id="a-I2"></a>不善孰为本？<a id="a-I3"></a>”</p>
  <p id="aI4">答曰：<a id="a-I5"></a>“身为本。<a id="a-I6"></a>”</p>
  <p id="aI7">又问：<a id="a-I8"></a>“身孰为本？<a id="a-I9"></a>”</p>
  <p id="aIA">答曰：<a id="a-IB"></a>“欲贪为本。<a id="a-IC"></a>”</p>
  <p id="aID">又问：<a id="a-IE"></a>“欲贪孰为本？<a id="a-IF"></a>”</p>
  <p id="aIG">答曰：<a id="a-IH"></a>“虚妄分别为本。<a id="a-II"></a>”</p>
  <p id="aIJ">又问：<a id="a-IK"></a>“虚妄分别孰为本？<a id="a-IL"></a>”</p>
  <p id="aIM">答曰：<a id="a-IN"></a>“颠倒想为本。<a id="a-IO"></a>”</p>
  <p id="aIP">又问：<a id="a-IQ"></a>“颠倒想孰为本？<a id="a-IR"></a>”</p>
  <p id="aIS">答曰：<a id="a-IT"></a>“无住为本。<a id="a-IU"></a>”</p>
  <p id="aIV">又问：<a id="a-IW"></a>“无住孰为本？<a id="a-IX"></a>”</p>
  <p id="aIY">答曰：<a id="a-IZ"></a>“无住则无本。<a id="a-Ia"></a>文殊师利，<a id="a-Ib"></a>从无住本，<a id="a-Ic"></a>立一切法。<a id="a-Id"></a>”</p>
  <p id="aIe">时维摩诘室有一天女，<a id="a-If"></a>见诸天人，<a id="a-Ig"></a>闻所说法，<a id="a-Ih"></a>便现其身，<a id="a-Ii"></a>即以天华散诸菩萨、<a id="a-Ij"></a>大弟子上。<a id="a-Ik"></a>华至诸菩萨，<a id="a-Il"></a>即皆堕落；<a id="a-Im"></a>至大弟子，<a id="a-In"></a>便著不堕。<a id="a-Io"></a>一切弟子神力去华，<a id="a-Ip"></a>不能令去。</p>
  <p id="aIq">尔时，<a id="a-Ir"></a>天问舍利弗：<a id="a-Is"></a>“何故去华？<a id="a-It"></a>”</p>
  <p id="aIu">答曰：<a id="a-Iv"></a>“此华不如法，<a id="a-Iw"></a>是以去之。<a id="a-Ix"></a>”</p>
  <p id="aIy">天曰：<a id="a-Iz"></a>“勿谓此华为不如法。<a id="a-J0"></a>所以者何？<a id="a-J1"></a>是华无所分别，<a id="a-J2"></a>仁者自生分别想耳！<a id="a-J3"></a>若于佛法出家，<a id="a-J4"></a>有所分别，<a id="a-J5"></a>为不如法；<a id="a-J6"></a>若无所分别，<a id="a-J7"></a>是则如法。<a id="a-J8"></a>观诸菩萨华不著者，<a id="a-J9"></a>已断一切分别想故。<a id="a-JA"></a>譬如人畏时，<a id="a-JB"></a>非人得其便，<a id="a-JC"></a>如是弟子畏生死故，<a id="a-JD"></a>色、<a id="a-JE"></a>声、<a id="a-JF"></a>香、<a id="a-JG"></a>味、<a id="a-JH"></a>触得其便也；<a id="a-JI"></a>已离畏者，<a id="a-JJ"></a>一切五欲无能为也。<a id="a-JK"></a>结习未尽，<a id="a-JL"></a>华著身耳；<a id="a-JM"></a>结习尽者，<a id="a-JN"></a>华不著也。<a id="a-JO"></a>”</p>
  <p id="aJP">舍利弗言：<a id="a-JQ"></a>“天止此室，<a id="a-JR"></a>其已久如？<a id="a-JS"></a>”</p>
  <p id="aJT">答曰：<a id="a-JU"></a>“我止此室，<a id="a-JV"></a>如耆年解脱。<a id="a-JW"></a>”</p>
  <p id="aJX">舍利弗言：<a id="a-JY"></a>“止此久耶？<a id="a-JZ"></a>”</p>
  <p id="aJa">天曰：<a id="a-Jb"></a>“耆年解脱，<a id="a-Jc"></a>亦何如久？<a id="a-Jd"></a>”</p>
  <p id="aJe">舍利弗默然不答。</p>
  <p id="aJf">天曰：<a id="a-Jg"></a>“如何耆旧，<a id="a-Jh"></a>大智而默？<a id="a-Ji"></a>”</p>
  <p id="aJj">答曰：<a id="a-Jk"></a>“解脱者，<a id="a-Jl"></a>无所言说，<a id="a-Jm"></a>故吾于是不知所云。<a id="a-Jn"></a>”</p>
  <p id="aJo">天曰：<a id="a-Jp"></a>“言说文字皆解脱相。<a id="a-Jq"></a>所以者何？<a id="a-Jr"></a>解脱者，<a id="a-Js"></a>不内不外，<a id="a-Jt"></a>不在两间；<a id="a-Ju"></a>文字亦不内不外，<a id="a-Jv"></a>不在两间。<a id="a-Jw"></a>是故，<a id="a-Jx"></a>舍利弗，<a id="a-Jy"></a>无离文字说解脱也。<a id="a-Jz"></a>所以者何？<a id="a-K0"></a>一切诸法是解脱相。<a id="a-K1"></a>”</p>
  <p id="aK2">舍利弗言：<a id="a-K3"></a>“不复以离淫、<a id="a-K4"></a>怒、<a id="a-K5"></a>痴为解脱乎？<a id="a-K6"></a>”</p>
  <p id="aK7">天曰：<a id="a-K8"></a>“佛为增上慢人，<a id="a-K9"></a>说离淫、<a id="a-KA"></a>怒、<a id="a-KB"></a>痴为解脱耳！<a id="a-KC"></a>若无增上慢者，<a id="a-KD"></a>佛说淫、<a id="a-KE"></a>怒、<a id="a-KF"></a>痴性即是解脱。<a id="a-KG"></a>”</p>
  <p id="aKH">舍利弗言：<a id="a-KI"></a>“善哉！<a id="a-KJ"></a>善哉！<a id="a-KK"></a>天女，<a id="a-KL"></a>汝何所得，<a id="a-KM"></a>以何为证，<a id="a-KN"></a>辩乃如是？<a id="a-KO"></a>”</p>
  <p id="aKP">天曰：<a id="a-KQ"></a>“我无得无证，<a id="a-KR"></a>故辩如是。<a id="a-KS"></a>所以者何？<a id="a-KT"></a>若有得有证者，<a id="a-KU"></a>则于佛法为增上慢。<a id="a-KV"></a>”</p>
  <p id="aKW">舍利弗问天：<a id="a-KX"></a>“汝于三乘为何志求？<a id="a-KY"></a>”</p>
  <p id="aKZ">天曰：<a id="a-Ka"></a>“以声闻法化众生故，<a id="a-Kb"></a>我为声闻；<a id="a-Kc"></a>以因缘法化众生故，<a id="a-Kd"></a>我为辟支佛；<a id="a-Ke"></a>以大悲法化众生故，<a id="a-Kf"></a>我为大乘。<a id="a-Kg"></a>舍利弗，<a id="a-Kh"></a>如人入瞻卜林，<a id="a-Ki"></a>唯嗅瞻卜，<a id="a-Kj"></a>不嗅余香。<a id="a-Kk"></a>如是若入此室，<a id="a-Kl"></a>但闻佛功德之香，<a id="a-Km"></a>不乐闻声闻、<a id="a-Kn"></a>辟支佛功德香也。<a id="a-Ko"></a>舍利弗，<a id="a-Kp"></a>其有释、<a id="a-Kq"></a>梵、<a id="a-Kr"></a>四天王，<a id="a-Ks"></a>诸天、<a id="a-Kt"></a>龙、<a id="a-Ku"></a>鬼、<a id="a-Kv"></a>神等，<a id="a-Kw"></a>入此室者，<a id="a-Kx"></a>闻斯上人讲说正法，<a id="a-Ky"></a>皆乐佛功德之香，<a id="a-Kz"></a>发心而出。<a id="a-L0"></a>舍利弗，<a id="a-L1"></a>吾止此室，<a id="a-L2"></a>十有二年，<a id="a-L3"></a>初不闻说声闻、<a id="a-L4"></a>辟支佛法，<a id="a-L5"></a>但闻菩萨大慈大悲、<a id="a-L6"></a>不可思议诸佛之法。</p>
  <p id="aL7">“舍利弗，<a id="a-L8"></a>此室常现八未曾有难得之法。<a id="a-L9"></a>何等为八？<a id="a-LA"></a>此室常以金色光照，<a id="a-LB"></a>昼夜无异，<a id="a-LC"></a>不以日月所照为明，<a id="a-LD"></a>是为一未曾有难得之法。<a id="a-LE"></a>此室入者，<a id="a-LF"></a>不为诸垢之所恼也，<a id="a-LG"></a>是为二未曾有难得之法。<a id="a-LH"></a>此室常有释、<a id="a-LI"></a>梵、<a id="a-LJ"></a>四天王、<a id="a-LK"></a>他方菩萨，<a id="a-LL"></a>来会不绝，<a id="a-LM"></a>是为三未曾有难得之法。<a id="a-LN"></a>此室常说六波罗蜜、<a id="a-LO"></a>不退转法，<a id="a-LP"></a>是为四未曾有难得之法。<a id="a-LQ"></a>此室常作天人第一之乐，<a id="a-LR"></a>弦出无量法化之声，<a id="a-LS"></a>是为五未曾有难得之法。<a id="a-LT"></a>此室有四大藏，<a id="a-LU"></a>众宝积满，<a id="a-LV"></a>周穷济乏，<a id="a-LW"></a>求得无尽，<a id="a-LX"></a>是为六未曾有难得之法。<a id="a-LY"></a>此室释迦牟尼佛、<a id="a-LZ"></a>阿弥陀佛、<a id="a-La"></a>阿閦佛、<a id="a-Lb"></a>宝德、<a id="a-Lc"></a>宝炎、<a id="a-Ld"></a>宝月、<a id="a-Le"></a>宝严、<a id="a-Lf"></a>难胜、<a id="a-Lg"></a>多宝、<a id="a-Lh"></a>师子响、<a id="a-Li"></a>一切利成，<a id="a-Lj"></a>如是等十方无量诸佛，<a id="a-Lk"></a>是上人念时，<a id="a-Ll"></a>即皆为来，<a id="a-Lm"></a>广说诸佛秘要法藏，<a id="a-Ln"></a>说已还去，<a id="a-Lo"></a>是为七未曾有难得之法。<a id="a-Lp"></a>此室一切诸天严饰宫殿、<a id="a-Lq"></a>诸佛净土，<a id="a-Lr"></a>皆于中现，<a id="a-Ls"></a>是为八未曾有难得之法。</p>
  <p id="aLt">“舍利弗，<a id="a-Lu"></a>此室常现八未曾有难得之法，<a id="a-Lv"></a>唯有见斯不思议事，<a id="a-Lw"></a>而复乐于声闻法乎？<a id="a-Lx"></a>”</p>
  <p id="aLy">舍利弗言：<a id="a-Lz"></a>“汝何以不转女身？<a id="a-M0"></a>”</p>
  <p id="aM1">天曰：<a id="a-M2"></a>“我从十二年来，<a id="a-M3"></a>求女人相了不可得，<a id="a-M4"></a>当何所转？<a id="a-M5"></a>譬如幻师，<a id="a-M6"></a>化作幻女，<a id="a-M7"></a>若有人问：<a id="a-M8"></a>‘何以不转女身？<a id="a-M9"></a>’是人为正问不？<a id="a-MA"></a>”</p>
  <p id="aMB">舍利弗言：<a id="a-MC"></a>“不也。<a id="a-MD"></a>幻无定相，<a id="a-ME"></a>当何所转？<a id="a-MF"></a>”</p>
  <p id="aMG">天曰：<a id="a-MH"></a>“一切诸法亦复如是，<a id="a-MI"></a>无有定相，<a id="a-MJ"></a>云何乃问不转女身？<a id="a-MK"></a>”</p>
  <p id="aML">即时天女以神通力，<a id="a-MM"></a>变舍利弗令如天女，<a id="a-MN"></a>天自化身如舍利弗，<a id="a-MO"></a>而问言：<a id="a-MP"></a>“何以不转女身？<a id="a-MQ"></a>”</p>
  <p id="aMR">舍利弗以天女像而答言：<a id="a-MS"></a>“我今不知何转而变为女身？<a id="a-MT"></a>”</p>
  <p id="aMU">天曰：<a id="a-MV"></a>“舍利弗若能转此女身，<a id="a-MW"></a>则一切女人亦当能转。<a id="a-MX"></a>如舍利弗，<a id="a-MY"></a>非女而现女身；<a id="a-MZ"></a>一切女人亦复如是，<a id="a-Ma"></a>虽现女身而非女也。<a id="a-Mb"></a>是故佛说：<a id="a-Mc"></a>‘一切诸法，<a id="a-Md"></a>非男非女。<a id="a-Me"></a>’”</p>
  <p id="aMf">即时天女还摄神力，<a id="a-Mg"></a>舍利弗身还复如故。</p>
  <p id="aMh">天问舍利弗：<a id="a-Mi"></a>“女身色相，<a id="a-Mj"></a>今何所在？<a id="a-Mk"></a>”</p>
  <p id="aMl">舍利弗言：<a id="a-Mm"></a>“女身色相，<a id="a-Mn"></a>无在、<a id="a-Mo"></a>无不在。<a id="a-Mp"></a>”</p>
  <p id="aMq">天曰：<a id="a-Mr"></a>“一切诸法亦复如是，<a id="a-Ms"></a>无在、<a id="a-Mt"></a>无不在。<a id="a-Mu"></a>夫无在、<a id="a-Mv"></a>无不在者，<a id="a-Mw"></a>佛所说也。<a id="a-Mx"></a>”</p>
  <p id="aMy">舍利弗问天：<a id="a-Mz"></a>“汝于此没当生何所？<a id="a-N0"></a>”</p>
  <p id="aN1">天曰：<a id="a-N2"></a>“佛化所生，<a id="a-N3"></a>吾如彼生。<a id="a-N4"></a>”</p>
  <p id="aN5">曰：<a id="a-N6"></a>“佛化所生，<a id="a-N7"></a>非没生也。<a id="a-N8"></a>”</p>
  <p id="aN9">天曰：<a id="a-NA"></a>“众生犹然，<a id="a-NB"></a>无没生也。<a id="a-NC"></a>”</p>
  <p id="aND">舍利弗问天：<a id="a-NE"></a>“汝久如当得阿耨多罗三藐三菩提？<a id="a-NF"></a>”</p>
  <p id="aNG">天曰：<a id="a-NH"></a>“如舍利弗还为凡夫，<a id="a-NI"></a>我乃当成阿耨多罗三藐三菩提。<a id="a-NJ"></a>”</p>
  <p id="aNK">舍利弗言：<a id="a-NL"></a>“我作凡夫，<a id="a-NM"></a>无有是处。<a id="a-NN"></a>”</p>
  <p id="aNO">天曰：<a id="a-NP"></a>“我得阿耨多罗三藐三菩提，<a id="a-NQ"></a>亦无是处。<a id="a-NR"></a>所以者何？<a id="a-NS"></a>菩提无住处，<a id="a-NT"></a>是故无有得者。<a id="a-NU"></a>”</p>
  <p id="aNV">舍利弗言：<a id="a-NW"></a>“今诸佛得阿耨多罗三藐三菩提，<a id="a-NX"></a>已得、<a id="a-NY"></a>当得、<a id="a-NZ"></a>未得如恒河沙，<a id="a-Na"></a>皆谓何乎？<a id="a-Nb"></a>”</p>
  <p id="aNc">天曰：<a id="a-Nd"></a>“皆以世俗文字数故，<a id="a-Ne"></a>说有三世，<a id="a-Nf"></a>非谓菩提有去、<a id="a-Ng"></a>来、<a id="a-Nh"></a>今。<a id="a-Ni"></a>”</p>
  <p id="aNj">天曰：<a id="a-Nk"></a>“舍利弗，<a id="a-Nl"></a>汝得阿罗汉道耶？<a id="a-Nm"></a>”</p>
  <p id="aNn">曰：<a id="a-No"></a>“无所得故而得。<a id="a-Np"></a>”</p>
  <p id="aNq">天曰：<a id="a-Nr"></a>“诸佛菩萨亦复如是，<a id="a-Ns"></a>无所得故而得。<a id="a-Nt"></a>”</p>
  <p id="aNu">尔时，<a id="a-Nv"></a>维摩诘语舍利弗：<a id="a-Nw"></a>“是天女已曾供养九十二亿诸佛，<a id="a-Nx"></a>已能游戏菩萨神通，<a id="a-Ny"></a>所愿具足，<a id="a-Nz"></a>得无生忍，<a id="a-O0"></a>住不退转。<a id="a-O1"></a>以本愿故，<a id="a-O2"></a>随意能现，<a id="a-O3"></a>教化众生。<a id="a-O4"></a>”</p>
  <p data-pb></p>
  <h2 id="aO5">佛道品第八</h2>
  <p id="aO6">尔时，<a id="a-O7"></a>文殊师利问维摩诘言：<a id="a-O8"></a>“菩萨云何通达佛道？<a id="a-O9"></a>”</p>
  <p id="aOA">维摩诘言：<a id="a-OB"></a>“若菩萨行于非道，<a id="a-OC"></a>是为通达佛道。<a id="a-OD"></a>”</p>
  <p id="aOE">又问：<a id="a-OF"></a>“云何菩萨行于非道？<a id="a-OG"></a>”</p>
  <p id="aOH">答曰：<a id="a-OI"></a>“若菩萨行五无间，<a id="a-OJ"></a>而无恼恚；<a id="a-OK"></a>至于地狱，<a id="a-OL"></a>无诸罪垢；<a id="a-OM"></a>至于畜生，<a id="a-ON"></a>无有愚痴；<a id="a-OO"></a>至于修罗，<a id="a-OP"></a>无有憍慢等过；<a id="a-OQ"></a>至于饿鬼，<a id="a-OR"></a>而具足功德智慧；<a id="a-OS"></a>行色、<a id="a-OT"></a>无色界道，<a id="a-OU"></a>不以为胜；<a id="a-OV"></a>示行贪欲，<a id="a-OW"></a>离诸染著；<a id="a-OX"></a>示行瞋恚，<a id="a-OY"></a>于诸众生无有恚礙；<a id="a-OZ"></a>示行愚痴，<a id="a-Oa"></a>而以智慧调伏其心；<a id="a-Ob"></a>示行悭贪，<a id="a-Oc"></a>而舍内外所有，<a id="a-Od"></a>不惜身命；<a id="a-Oe"></a>示行毁禁，<a id="a-Of"></a>而安住净戒，<a id="a-Og"></a>乃至小罪犹怀大惧；<a id="a-Oh"></a>示行瞋恚，<a id="a-Oi"></a>而常慈忍；<a id="a-Oj"></a>示行懈怠，<a id="a-Ok"></a>而勤修功德；<a id="a-Ol"></a>示行乱意，<a id="a-Om"></a>而常念定；<a id="a-On"></a>示行愚痴，<a id="a-Oo"></a>而修般若波罗蜜多，<a id="a-Op"></a>通达世间、<a id="a-Oq"></a>出世间慧；<a id="a-Or"></a>示行谄伪，<a id="a-Os"></a>而善方便，<a id="a-Ot"></a>随诸经义；<a id="a-Ou"></a>示行憍慢，<a id="a-Ov"></a>而于众生犹如桥梁；<a id="a-Ow"></a>示行诸烦恼，<a id="a-Ox"></a>而心常清净；<a id="a-Oy"></a>示入于魔，<a id="a-Oz"></a>而顺佛智慧，<a id="a-P0"></a>不随他教；<a id="a-P1"></a>示入声闻，<a id="a-P2"></a>而为众生说未闻法；<a id="a-P3"></a>示入辟支佛，<a id="a-P4"></a>而成就大悲，<a id="a-P5"></a>教化众生；<a id="a-P6"></a>示入贫穷，<a id="a-P7"></a>而有宝手功德无尽；<a id="a-P8"></a>示入刑残，<a id="a-P9"></a>而具诸相好以自庄严；<a id="a-PA"></a>示入下贱，<a id="a-PB"></a>而生佛种姓中，<a id="a-PC"></a>具诸功德；<a id="a-PD"></a>示入羸劣丑陋，<a id="a-PE"></a>而得那罗延身，<a id="a-PF"></a>一切众生之所乐见；<a id="a-PG"></a>示入老病，<a id="a-PH"></a>而永断病根，<a id="a-PI"></a>超越死畏；<a id="a-PJ"></a>示有资生，<a id="a-PK"></a>而恒观无常，<a id="a-PL"></a>实无所贪；<a id="a-PM"></a>示入优伶子女，<a id="a-PN"></a>而常远离五欲淤泥；<a id="a-PO"></a>现于讷钝，<a id="a-PP"></a>而成就辩才，<a id="a-PQ"></a>总持无失；<a id="a-PR"></a>示入邪济，<a id="a-PS"></a>而以正济度诸众生；<a id="a-PT"></a>现遍入诸道，<a id="a-PU"></a>而断其因缘；<a id="a-PV"></a>现于涅槃，<a id="a-PW"></a>而不断生死。<a id="a-PX"></a>文殊师利，<a id="a-PY"></a>菩萨能如是行于非道，<a id="a-PZ"></a>是为通达佛道。<a id="a-Pa"></a>”</p>
  <p id="aPb">于是维摩诘问文殊师利：<a id="a-Pc"></a>“何等为如来种？<a id="a-Pd"></a>”</p>
  <p id="aPe">文殊师利言：<a id="a-Pf"></a>“有身为种，<a id="a-Pg"></a>无明、<a id="a-Ph"></a>有爱为种，<a id="a-Pi"></a>贪、<a id="a-Pj"></a>恚、<a id="a-Pk"></a>痴为种，<a id="a-Pl"></a>四颠倒为种，<a id="a-Pm"></a>五盖为种，<a id="a-Pn"></a>六入为种，<a id="a-Po"></a>七识处为种，<a id="a-Pp"></a>八邪法为种，<a id="a-Pq"></a>九恼处为种，<a id="a-Pr"></a>十不善道为种。<a id="a-Ps"></a>以要言之，<a id="a-Pt"></a>六十二见及一切烦恼，<a id="a-Pu"></a>皆是佛种。<a id="a-Pv"></a>”</p>
  <p id="aPw">曰：<a id="a-Px"></a>“何谓也？<a id="a-Py"></a>”</p>
  <p id="aPz">答曰：<a id="a-Q0"></a>“若见无为入正位者，<a id="a-Q1"></a>不能复发阿耨多罗三藐三菩提心；<a id="a-Q2"></a>住有为法凡夫，<a id="a-Q3"></a>可以发阿耨多罗三藐三菩提心。<a id="a-Q4"></a>譬如高原陆地，<a id="a-Q5"></a>不生净妙馨香莲华；<a id="a-Q6"></a>卑湿淤泥，<a id="a-Q7"></a>乃生此华。<a id="a-Q8"></a>如是见无为法入正位者，<a id="a-Q9"></a>终不复能生于佛法；<a id="a-QA"></a>烦恼泥中，<a id="a-QB"></a>乃有众生起佛法耳！<a id="a-QC"></a>又如植种于空，<a id="a-QD"></a>终不得生；<a id="a-QE"></a>粪壤之地，<a id="a-QF"></a>乃能滋茂。<a id="a-QG"></a>如是入无为正位者，<a id="a-QH"></a>不生佛法；<a id="a-QI"></a>起于我见如须弥山，<a id="a-QJ"></a>犹能发于阿耨多罗三藐三菩提心，<a id="a-QK"></a>生佛法矣！<a id="a-QL"></a>是故当知，<a id="a-QM"></a>一切烦恼为如来种。<a id="a-QN"></a>譬如不下巨海，<a id="a-QO"></a>不能得无价宝珠；<a id="a-QP"></a>如是不入烦恼大海，<a id="a-QQ"></a>则不能得一切智宝。<a id="a-QR"></a>”</p>
  <p id="aQS">尔时，<a id="a-QT"></a>大迦葉叹言：<a id="a-QU"></a>“善哉！<a id="a-QV"></a>善哉！<a id="a-QW"></a>文殊师利，<a id="a-QX"></a>快说此语。<a id="a-QY"></a>诚如所言，<a id="a-QZ"></a>尘劳之俦为如来种。<a id="a-Qa"></a>我等今者，<a id="a-Qb"></a>不复堪任发阿耨多罗三藐三菩提心；<a id="a-Qc"></a>乃至五无间罪，<a id="a-Qd"></a>犹能发意生于佛法，<a id="a-Qe"></a>而今我等永不能发。<a id="a-Qf"></a>譬如根败之士，<a id="a-Qg"></a>其于五欲不能复利；<a id="a-Qh"></a>如是声闻诸结断者，<a id="a-Qi"></a>于佛法中无所复益，<a id="a-Qj"></a>永不志愿。<a id="a-Qk"></a>是故，<a id="a-Ql"></a>文殊师利，<a id="a-Qm"></a>凡夫知报佛恩，<a id="a-Qn"></a>而声闻无也。<a id="a-Qo"></a>所以者何？<a id="a-Qp"></a>凡夫闻佛法，<a id="a-Qq"></a>能起无上道心，<a id="a-Qr"></a>不断三宝；<a id="a-Qs"></a>正使声闻终身闻佛法、<a id="a-Qt"></a>力、<a id="a-Qu"></a>无畏等，<a id="a-Qv"></a>永不能发无上道意。<a id="a-Qw"></a>”</p>
  <p id="aQx">尔时，<a id="a-Qy"></a>会中有菩萨名普现色身，<a id="a-Qz"></a>问维摩诘言：<a id="a-R0"></a>“居士父母、<a id="a-R1"></a>妻子、<a id="a-R2"></a>亲戚、<a id="a-R3"></a>眷属、<a id="a-R4"></a>吏民、<a id="a-R5"></a>知识，<a id="a-R6"></a>悉为是谁？<a id="a-R7"></a>奴婢、<a id="a-R8"></a>僮仆、<a id="a-R9"></a>象马、<a id="a-RA"></a>车乘，<a id="a-RB"></a>皆何所在？<a id="a-RC"></a>”</p>
  <p id="aRD">于是维摩诘以偈答曰：</p>
  <p id="aRE">“智度菩萨母，<a id="a-RF"></a> 方便以为父，</p>
  <p id="aRG">一切众导师，<a id="a-RH"></a> 无不由是生。</p>
  <p id="aRI">法喜以为妻，<a id="a-RJ"></a> 慈悲心为女，</p>
  <p id="aRK">善心诚实男，<a id="a-RL"></a> 毕竟空寂舍。</p>
  <p id="aRM">弟子众尘劳，<a id="a-RN"></a> 随意之所转，</p>
  <p id="aRO">道品善知识，<a id="a-RP"></a> 由是成正觉。</p>
  <p id="aRQ">诸度法等侣，<a id="a-RR"></a> 四摄为妓女，</p>
  <p id="aRS">歌咏诵法言，<a id="a-RT"></a> 以此为音乐。</p>
  <p id="aRU">总持之园苑，<a id="a-RV"></a> 无漏法林树，</p>
  <p id="aRW">觉意净妙华，<a id="a-RX"></a> 解脱智慧果。</p>
  <p id="aRY">八解之浴池，<a id="a-RZ"></a> 定水湛然满，</p>
  <p id="aRa">布以七净华，<a id="a-Rb"></a> 浴此无垢人。</p>
  <p id="aRc">象马五通驰，<a id="a-Rd"></a> 大乘以为车，</p>
  <p id="aRe">调御以一心，<a id="a-Rf"></a> 游于八正路。</p>
  <p id="aRg">相具以严容，<a id="a-Rh"></a> 众好饰其姿，</p>
  <p id="aRi">惭愧之上服，<a id="a-Rj"></a> 深心为华鬘。</p>
  <p id="aRk">富有七财宝，<a id="a-Rl"></a> 教授以滋息，</p>
  <p id="aRm">如所说修行，<a id="a-Rn"></a> 回向为大利。</p>
  <p id="aRo">四禅为床座，<a id="a-Rp"></a> 从于净命生，</p>
  <p id="aRq">多闻增智慧，<a id="a-Rr"></a> 以为自觉音。</p>
  <p id="aRs">甘露法之食，<a id="a-Rt"></a> 解脱味为浆，</p>
  <p id="aRu">净心以澡浴，<a id="a-Rv"></a> 戒品为涂香。</p>
  <p id="aRw">摧灭烦恼贼，<a id="a-Rx"></a> 勇健无能逾，</p>
  <p id="aRy">降伏四种魔，<a id="a-Rz"></a> 胜幡建道场。</p>
  <p id="aS0">虽知无起灭，<a id="a-S1"></a> 示彼故有生，</p>
  <p id="aS2">悉现诸国土，<a id="a-S3"></a> 如日无不见。</p>
  <p id="aS4">供养于十方，<a id="a-S5"></a> 无量亿如来，</p>
  <p id="aS6">诸佛及己身，<a id="a-S7"></a> 无有分别想。</p>
  <p id="aS8">虽知诸佛国，<a id="a-S9"></a> 及与众生空，</p>
  <p id="aSA">而常修净土，<a id="a-SB"></a> 教化于群生。</p>
  <p id="aSC">诸有众生类，<a id="a-SD"></a> 形声及威仪，</p>
  <p id="aSE">无畏力菩萨，<a id="a-SF"></a> 一时能尽现。</p>
  <p id="aSG">觉知众魔事，<a id="a-SH"></a> 而示随其行，</p>
  <p id="aSI">以善方便智，<a id="a-SJ"></a> 随意皆能现。</p>
  <p id="aSK">或示老病死，<a id="a-SL"></a> 成就诸群生，</p>
  <p id="aSM">了知如幻化，<a id="a-SN"></a> 通达无有碍。</p>
  <p id="aSO">或现劫尽烧，<a id="a-SP"></a> 天地皆洞燃，</p>
  <p id="aSQ">众人有常想，<a id="a-SR"></a> 照令知无常。</p>
  <p id="aSS">无数亿众生，<a id="a-ST"></a> 俱来请菩萨，</p>
  <p id="aSU">一时到其舍，<a id="a-SV"></a> 化令向佛道。</p>
  <p id="aSW">经书禁咒术，<a id="a-SX"></a> 工巧诸技艺，</p>
  <p id="aSY">尽现行此事，<a id="a-SZ"></a> 饶益诸群生。</p>
  <p id="aSa">世间众道法，<a id="a-Sb"></a> 悉于中出家，</p>
  <p id="aSc">因以解人惑，<a id="a-Sd"></a> 而不堕邪见。</p>
  <p id="aSe">或作日月天，<a id="a-Sf"></a> 梵王世界主，</p>
  <p id="aSg">或时作地水，<a id="a-Sh"></a> 或复作风火。</p>
  <p id="aSi">劫中有疾疫，<a id="a-Sj"></a> 现作诸药草，</p>
  <p id="aSk">若有服之者，<a id="a-Sl"></a> 除病消众毒。</p>
  <p id="aSm">劫中有饥馑，<a id="a-Sn"></a> 现身作饮食，</p>
  <p id="aSo">先救彼饥渴，<a id="a-Sp"></a> 却以法语人。</p>
  <p id="aSq">劫中有刀兵，<a id="a-Sr"></a> 为之起慈心，</p>
  <p id="aSs">化彼诸众生，<a id="a-St"></a> 令住无诤地。</p>
  <p id="aSu">若有大战阵，<a id="a-Sv"></a> 立之以等力，</p>
  <p id="aSw">菩萨现威势，<a id="a-Sx"></a> 降伏使和安。</p>
  <p id="aSy">一切国土中，<a id="a-Sz"></a> 诸有地狱处，</p>
  <p id="aT0">辄往到于彼，<a id="a-T1"></a> 勉济其苦恼。</p>
  <p id="aT2">一切国土中，<a id="a-T3"></a> 畜生相食啖，</p>
  <p id="aT4">皆现生于彼，<a id="a-T5"></a> 为之作利益。</p>
  <p id="aT6">示受于五欲，<a id="a-T7"></a> 亦复现行禅，</p>
  <p id="aT8">令魔心愦乱，<a id="a-T9"></a> 不能得其便。</p>
  <p id="aTA">火中生莲华，<a id="a-TB"></a> 是可谓希有，</p>
  <p id="aTC">在欲而行禅，<a id="a-TD"></a> 希有亦如是。</p>
  <p id="aTE">或现作淫女，<a id="a-TF"></a> 引诸好色者，</p>
  <p id="aTG">先以欲钩牵，<a id="a-TH"></a> 后令入佛智。</p>
  <p id="aTI">或为邑中主，<a id="a-TJ"></a> 或作商人导，</p>
  <p id="aTK">师保及大臣，<a id="a-TL"></a> 以祐利众生。</p>
  <p id="aTM">诸有贫穷者，<a id="a-TN"></a> 现作无尽藏，</p>
  <p id="aTO">因以劝导之，<a id="a-TP"></a> 令发菩提心。</p>
  <p id="aTQ">我心憍慢者，<a id="a-TR"></a> 为现大力士，</p>
  <p id="aTS">消伏诸贡高，<a id="a-TT"></a> 令住无上道，</p>
  <p id="aTU">其有恐惧众，<a id="a-TV"></a> 居前而慰安，</p>
  <p id="aTW">先施以无畏，<a id="a-TX"></a> 后令发道心。</p>
  <p id="aTY">或现离淫欲，<a id="a-TZ"></a> 为五通仙人，</p>
  <p id="aTa">开导诸群生，<a id="a-Tb"></a> 令住戒忍慈。</p>
  <p id="aTc">见须供事者，<a id="a-Td"></a> 现为作僮仆，</p>
  <p id="aTe">既悦可其意，<a id="a-Tf"></a> 乃发以道心。</p>
  <p id="aTg">随彼之所须，<a id="a-Th"></a> 得入于佛道，</p>
  <p id="aTi">以善方便力，<a id="a-Tj"></a> 皆能给足之。</p>
  <p id="aTk">如是道无量，<a id="a-Tl"></a> 所行无有涯，</p>
  <p id="aTm">智慧无边际，<a id="a-Tn"></a> 度脱无数众。</p>
  <p id="aTo">假令一切佛，<a id="a-Tp"></a> 于无量亿劫，</p>
  <p id="aTq">赞叹其功德，<a id="a-Tr"></a> 犹尚不能尽。</p>
  <p id="aTs">谁闻如是法，<a id="a-Tt"></a> 不发菩提心？</p>
  <p id="aTu">除彼不肖人，<a id="a-Tv"></a> 痴冥无智者。<a id="a-Tw"></a>”</p>
  <p data-pb></p>
  <h2 id="aTx">入不二法门品第九</h2>
  <p id="aTy">尔时，<a id="a-Tz"></a>维摩诘谓众菩萨言：<a id="a-U0"></a>“诸仁者，<a id="a-U1"></a>云何菩萨入不二法门？<a id="a-U2"></a>各随所乐说之。<a id="a-U3"></a>”</p>
  <p id="aU4">会中有菩萨名法自在，<a id="a-U5"></a>说言：<a id="a-U6"></a>“诸仁者，<a id="a-U7"></a>生、<a id="a-U8"></a>灭为二。<a id="a-U9"></a>法本不生，<a id="a-UA"></a>今则无灭，<a id="a-UB"></a>得此无生法忍，<a id="a-UC"></a>是为入不二法门。<a id="a-UD"></a>”</p>
  <p id="aUE">德守菩萨曰：<a id="a-UF"></a>“我、<a id="a-UG"></a>我所为二。<a id="a-UH"></a>因有我故，<a id="a-UI"></a>便有我所；<a id="a-UJ"></a>若无有我，<a id="a-UK"></a>则无我所，<a id="a-UL"></a>是为入不二法门。<a id="a-UM"></a>”</p>
  <p id="aUN">德顶菩萨曰：<a id="a-UO"></a>“垢、<a id="a-UP"></a>净为二。<a id="a-UQ"></a>见垢实性，<a id="a-UR"></a>则无净相，<a id="a-US"></a>顺于灭相，<a id="a-UT"></a>是为入不二法门。<a id="a-UU"></a>”</p>
  <p id="aUV">善宿菩萨曰：<a id="a-UW"></a>“是动、<a id="a-UX"></a>是念为二。<a id="a-UY"></a>不动则无念，<a id="a-UZ"></a>无念即无分别，<a id="a-Ua"></a>通达此者，<a id="a-Ub"></a>是为入不二法门。<a id="a-Uc"></a>”</p>
  <p id="aUd">妙臂菩萨曰：<a id="a-Ue"></a>“菩萨心、<a id="a-Uf"></a>声闻心为二。<a id="a-Ug"></a>观心相空如幻化者，<a id="a-Uh"></a>无菩萨心、<a id="a-Ui"></a>无声闻心，<a id="a-Uj"></a>是为入不二法门。<a id="a-Uk"></a>”</p>
  <p id="aUl">不眴菩萨曰：<a id="a-Um"></a>“受、<a id="a-Un"></a>不受为二。<a id="a-Uo"></a>若法不受，<a id="a-Up"></a>则不可得，<a id="a-Uq"></a>以不可得，<a id="a-Ur"></a>故无取、<a id="a-Us"></a>无舍，<a id="a-Ut"></a>无作、<a id="a-Uu"></a>无行，<a id="a-Uv"></a>是为入不二法门。<a id="a-Uw"></a>”</p>
  <p id="aUx">善眼菩萨曰：<a id="a-Uy"></a>“一相、<a id="a-Uz"></a>无相为二。<a id="a-V0"></a>若知一相即是无相，<a id="a-V1"></a>亦不取无相，<a id="a-V2"></a>入于平等，<a id="a-V3"></a>是为入不二法门。<a id="a-V4"></a>”</p>
  <p id="aV5">弗沙菩萨曰：<a id="a-V6"></a>“善、<a id="a-V7"></a>不善为二。<a id="a-V8"></a>若不起善、<a id="a-V9"></a>不善，<a id="a-VA"></a>入无相际而通达者、<a id="a-VB"></a>是为入不二法门。<a id="a-VC"></a>”</p>
  <p id="aVD">师子菩萨曰：<a id="a-VE"></a>“罪、<a id="a-VF"></a>福为二。<a id="a-VG"></a>若达罪性，<a id="a-VH"></a>则与福无异，<a id="a-VI"></a>以金刚慧决了此相，<a id="a-VJ"></a>无缚无解者，<a id="a-VK"></a>是为入不二法门。<a id="a-VL"></a>”</p>
  <p id="aVM">师子意菩萨曰：<a id="a-VN"></a>“有漏、<a id="a-VO"></a>无漏为二。<a id="a-VP"></a>若得诸法等，<a id="a-VQ"></a>则不起漏、<a id="a-VR"></a>不漏想，<a id="a-VS"></a>不著于相，<a id="a-VT"></a>亦不住无相，<a id="a-VU"></a>是为入不二法门。<a id="a-VV"></a>”</p>
  <p id="aVW">净解菩萨曰：<a id="a-VX"></a>“有为、<a id="a-VY"></a>无为为二。<a id="a-VZ"></a>若离一切数，<a id="a-Va"></a>则心如虚空，<a id="a-Vb"></a>以清净慧无所碍者，<a id="a-Vc"></a>是为入不二法门。<a id="a-Vd"></a>”</p>
  <p id="aVe">那罗延菩萨曰：<a id="a-Vf"></a>“世间、<a id="a-Vg"></a>出世间为二。<a id="a-Vh"></a>世间性空，<a id="a-Vi"></a>即是出世间，<a id="a-Vj"></a>于其中不入、<a id="a-Vk"></a>不出，<a id="a-Vl"></a>不渡、<a id="a-Vm"></a>不住，<a id="a-Vn"></a>是为入不二法门。<a id="a-Vo"></a>”</p>
  <p id="aVp">善意菩萨曰：<a id="a-Vq"></a>“生死、<a id="a-Vr"></a>涅槃为二。<a id="a-Vs"></a>若见生死性，<a id="a-Vt"></a>则无生死，<a id="a-Vu"></a>无缚无解，<a id="a-Vv"></a>不然不灭，<a id="a-Vw"></a>如是解者，<a id="a-Vx"></a>是为入不二法门。<a id="a-Vy"></a>”</p>
  <p id="aVz">现见菩萨曰：<a id="a-W0"></a>“尽、<a id="a-W1"></a>不尽为二。<a id="a-W2"></a>法若究竟尽、<a id="a-W3"></a>若不尽，<a id="a-W4"></a>皆是无尽相，<a id="a-W5"></a>无尽相即是空，<a id="a-W6"></a>空则无有尽、<a id="a-W7"></a>不尽相，<a id="a-W8"></a>如是入者，<a id="a-W9"></a>是为入不二法门。<a id="a-WA"></a>”</p>
  <p id="aWB">普守菩萨曰：<a id="a-WC"></a>“我、<a id="a-WD"></a>无我为二。<a id="a-WE"></a>我尚不可得，<a id="a-WF"></a>非我何可得？<a id="a-WG"></a>见我实性者，<a id="a-WH"></a>不复起二，<a id="a-WI"></a>是为入不二法门。<a id="a-WJ"></a>”</p>
  <p id="aWK">电天菩萨曰：<a id="a-WL"></a>“明、<a id="a-WM"></a>无明为二。<a id="a-WN"></a>无明实性即是明，<a id="a-WO"></a>明亦不可著，<a id="a-WP"></a>离一切数，<a id="a-WQ"></a>于其中平等无二者，<a id="a-WR"></a>是为入不二法门。<a id="a-WS"></a>”</p>
  <p id="aWT">喜见菩萨曰：<a id="a-WU"></a>“色、<a id="a-WV"></a>色空为二，<a id="a-WW"></a>色即是空，<a id="a-WX"></a>非色灭空，<a id="a-WY"></a>色性自空；<a id="a-WZ"></a>如是受想行识、<a id="a-Wa"></a>识空为二，<a id="a-Wb"></a>识即是空，<a id="a-Wc"></a>非识灭空，<a id="a-Wd"></a>识性自空。<a id="a-We"></a>于其中而通达者，<a id="a-Wf"></a>是为入不二法门。<a id="a-Wg"></a>”</p>
  <p id="aWh">明相菩萨曰：<a id="a-Wi"></a>“四种异、<a id="a-Wj"></a>空种异为二。<a id="a-Wk"></a>四种性即是空种性，<a id="a-Wl"></a>如前际、<a id="a-Wm"></a>后际空故，<a id="a-Wn"></a>中际亦空，<a id="a-Wo"></a>若能如是知诸种性者，<a id="a-Wp"></a>是为入不二法门。<a id="a-Wq"></a>”</p>
  <p id="aWr">妙意菩萨曰：<a id="a-Ws"></a>“眼、<a id="a-Wt"></a>色为二，<a id="a-Wu"></a>若知眼性，<a id="a-Wv"></a>于色不贪、<a id="a-Ww"></a>不恚、<a id="a-Wx"></a>不痴，<a id="a-Wy"></a>是名寂灭。<a id="a-Wz"></a>如是耳、<a id="a-X0"></a>声，<a id="a-X1"></a>鼻、<a id="a-X2"></a>香，<a id="a-X3"></a>舌、<a id="a-X4"></a>味，<a id="a-X5"></a>身、<a id="a-X6"></a>触，<a id="a-X7"></a>意、<a id="a-X8"></a>法为二，<a id="a-X9"></a>若知意性，<a id="a-XA"></a>于法不贪、<a id="a-XB"></a>不恚、<a id="a-XC"></a>不痴，<a id="a-XD"></a>是名寂灭。<a id="a-XE"></a>安住其中，<a id="a-XF"></a>是为入不二法门。<a id="a-XG"></a>”</p>
  <p id="aXH">无尽意菩萨曰：<a id="a-XI"></a>“布施、<a id="a-XJ"></a>回向一切智为二，<a id="a-XK"></a>布施性即是回向一切智性；<a id="a-XL"></a>如是持戒、<a id="a-XM"></a>忍辱、<a id="a-XN"></a>精进、<a id="a-XO"></a>禅定、<a id="a-XP"></a>智慧，<a id="a-XQ"></a>回向一切智为二，<a id="a-XR"></a>智慧性即是回向一切智性。<a id="a-XS"></a>于其中入一相者，<a id="a-XT"></a>是为入不二法门。<a id="a-XU"></a>”</p>
  <p id="aXV">深慧菩萨曰：<a id="a-XW"></a>“是空、<a id="a-XX"></a>是无相、<a id="a-XY"></a>是无作为二。<a id="a-XZ"></a>空即无相，<a id="a-Xa"></a>无相即无作，<a id="a-Xb"></a>若空、<a id="a-Xc"></a>无相、<a id="a-Xd"></a>无作，<a id="a-Xe"></a>则无心、<a id="a-Xf"></a>意、<a id="a-Xg"></a>识，<a id="a-Xh"></a>于一解脱门即是三解脱门者，<a id="a-Xi"></a>是为入不二法门。<a id="a-Xj"></a>”</p>
  <p id="aXk">寂根菩萨曰：<a id="a-Xl"></a>“佛、<a id="a-Xm"></a>法、<a id="a-Xn"></a>众为二。<a id="a-Xo"></a>佛即是法，<a id="a-Xp"></a>法即是众，<a id="a-Xq"></a>是三宝皆无为相，<a id="a-Xr"></a>与虚空等，<a id="a-Xs"></a>一切法亦尔。<a id="a-Xt"></a>能随此行者，<a id="a-Xu"></a>是为入不二法门。<a id="a-Xv"></a>”</p>
  <p id="aXw">心无碍菩萨曰：<a id="a-Xx"></a>“身、<a id="a-Xy"></a>身灭为二。<a id="a-Xz"></a>身即是身灭。<a id="a-Y0"></a>所以者何？<a id="a-Y1"></a>见身实相者，<a id="a-Y2"></a>不起见身及见灭身，<a id="a-Y3"></a>身与灭身无二无分别，<a id="a-Y4"></a>于其中身见灭之，<a id="a-Y5"></a>又灭尽灭无余，<a id="a-Y6"></a>不惊不惧者，<a id="a-Y7"></a>是为入不二法门。<a id="a-Y8"></a>”</p>
  <p id="aY9">上善菩萨曰：<a id="a-YA"></a>“身、<a id="a-YB"></a>口、<a id="a-YC"></a>意善为二。<a id="a-YD"></a>是三业皆无作相，<a id="a-YE"></a>身无作相即口无作相，<a id="a-YF"></a>口无作相即意无作相，<a id="a-YG"></a>是三业无作相，<a id="a-YH"></a>即一切法无作相。<a id="a-YI"></a>能如是随无作慧者，<a id="a-YJ"></a>是为入不二法门。<a id="a-YK"></a>”</p>
  <p id="aYL">福田菩萨曰：<a id="a-YM"></a>“福行、<a id="a-YN"></a>罪行、<a id="a-YO"></a>不动行为二。<a id="a-YP"></a>三行实性即是空，<a id="a-YQ"></a>空则无福行、<a id="a-YR"></a>无罪行、<a id="a-YS"></a>无不动行，<a id="a-YT"></a>于此三行而不起者，<a id="a-YU"></a>是为入不二法门。<a id="a-YV"></a>”</p>
  <p id="aYW">华严菩萨曰：<a id="a-YX"></a>“从我起二为二。<a id="a-YY"></a>见我实相者，<a id="a-YZ"></a>不起二法；<a id="a-Ya"></a>若不住二法，<a id="a-Yb"></a>则无分别识，<a id="a-Yc"></a>无分别识者，<a id="a-Yd"></a>是为入不二法门。<a id="a-Ye"></a>”</p>
  <p id="aYf">德藏菩萨曰：<a id="a-Yg"></a>“有所得相为二。<a id="a-Yh"></a>若无所得，<a id="a-Yi"></a>则无取舍，<a id="a-Yj"></a>无取舍者，<a id="a-Yk"></a>是为入不二法门。<a id="a-Yl"></a>”</p>
  <p id="aYm">月上菩萨曰：<a id="a-Yn"></a>“闇与明为二。<a id="a-Yo"></a>无闇、<a id="a-Yp"></a>无明，<a id="a-Yq"></a>则无有二。<a id="a-Yr"></a>所以者何？<a id="a-Ys"></a>如入灭受想定，<a id="a-Yt"></a>无闇、<a id="a-Yu"></a>无明，<a id="a-Yv"></a>一切法相亦复如是。<a id="a-Yw"></a>于其中平等入者，<a id="a-Yx"></a>是为入不二法门。<a id="a-Yy"></a>”</p>
  <p id="aYz">宝印手菩萨曰：<a id="a-Z0"></a>“乐涅槃、<a id="a-Z1"></a>不乐世间为二。<a id="a-Z2"></a>若不乐涅槃、<a id="a-Z3"></a>不厌世间，<a id="a-Z4"></a>则无有二。<a id="a-Z5"></a>所以者何？<a id="a-Z6"></a>若有缚，<a id="a-Z7"></a>则有解；<a id="a-Z8"></a>若本无缚，<a id="a-Z9"></a>其谁求解？<a id="a-ZA"></a>无缚无解，<a id="a-ZB"></a>则无乐厌，<a id="a-ZC"></a>是为入不二法门。<a id="a-ZD"></a>”</p>
  <p id="aZE">珠顶王菩萨曰：<a id="a-ZF"></a>“正道、<a id="a-ZG"></a>邪道为二。<a id="a-ZH"></a>住正道者则不分别是邪、<a id="a-ZI"></a>是正，<a id="a-ZJ"></a>离此二者，<a id="a-ZK"></a>是为入不二法门。<a id="a-ZL"></a>”</p>
  <p id="aZM">乐实菩萨曰：<a id="a-ZN"></a>“实、<a id="a-ZO"></a>不实为二。<a id="a-ZP"></a>实见者尚不见实，<a id="a-ZQ"></a>何况非实？<a id="a-ZR"></a>所以者何？<a id="a-ZS"></a>非肉眼所见，<a id="a-ZT"></a>慧眼乃能见，<a id="a-ZU"></a>而此慧眼，<a id="a-ZV"></a>无见、<a id="a-ZW"></a>无不见，<a id="a-ZX"></a>是为入不二法门。<a id="a-ZY"></a>”</p>
  <p id="aZZ">如是诸菩萨各各说已，<a id="a-Za"></a>问文殊师利：<a id="a-Zb"></a>“何等是菩萨入不二法门？<a id="a-Zc"></a>”</p>
  <p id="aZd">文殊师利曰：<a id="a-Ze"></a>“诸尊菩萨所对甚善，<a id="a-Zf"></a>然终有言说。<a id="a-Zg"></a>如我意者，<a id="a-Zh"></a>于一切法，<a id="a-Zi"></a>无言无说，<a id="a-Zj"></a>无示无识，<a id="a-Zk"></a>离诸问答，<a id="a-Zl"></a>是为入不二法门。<a id="a-Zm"></a>”</p>
  <p id="aZn">于是文殊师利问维摩诘：<a id="a-Zo"></a>“我等各自说已，<a id="a-Zp"></a>仁者当说，<a id="a-Zq"></a>何等是菩萨入不二法门？<a id="a-Zr"></a>”时维摩诘默然无言。</p>
  <p id="aZs">文殊师利叹曰：<a id="a-Zt"></a>“善哉！<a id="a-Zu"></a>善哉！<a id="a-Zv"></a>乃至无有文字语言，<a id="a-Zw"></a>是真入不二法门。<a id="a-Zx"></a>”</p>
  <p id="aZy">说是入不二法门品时，<a id="a-Zz"></a>于此众中，<a id="a-a0"></a>五千菩萨皆入不二法门，<a id="a-a1"></a>得无生法忍。</p>
 </body>
</html>