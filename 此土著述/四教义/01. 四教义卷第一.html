<!doctype html>
<html id="z3IBWcc1Oa" data-ver="2012">
 <head>
  <meta charset="utf-8">
  <meta author="智顗">
  <meta library="龙藏">
  <meta catalog="此土著述">
  <meta period="隋">
 </head>
 <body>
  <h1 id="a1">四教义卷第一</h1>
  <p id="a2">夫众生机缘不一。<a id="a-3"></a>是以教门种种不同。<a id="a-4"></a>经云。<a id="a-5"></a>自从得道夜乃至泥洹夜。<a id="a-6"></a>所说之法皆实不虚。<a id="a-7"></a>仰寻斯旨。<a id="a-8"></a>弥有攸致。<a id="a-9"></a>所以言之。<a id="a-A"></a>夫道绝二途。<a id="a-B"></a>毕竟者常乐。<a id="a-C"></a>法唯一味。<a id="a-D"></a>寂灭者归真。<a id="a-E"></a>然鹿野鹤林之文。<a id="a-F"></a>七处八会之教。<a id="a-G"></a>岂非无顿渐之异。<a id="a-H"></a>不定秘密之殊。<a id="a-I"></a>是以近代诸师各为理释。<a id="a-J"></a>今所立义意异前规。<a id="a-K"></a>故略撰四教门用通。<a id="a-L"></a>大师渐顿不定秘密之踪。<a id="a-M"></a>若能达斯旨者。<a id="a-N"></a>则如来权实信矣。<a id="a-O"></a>无方至人本迹渊哉难究。<a id="a-P"></a>况复此渐顿不定秘密之迹。<a id="a-Q"></a>皆无滞也。<a id="a-R"></a>今明此义略开七重。</p>
  <p id="aS">第一释四教名。<a id="a-T"></a>第二辨所诠。<a id="a-U"></a>第三明四门入理。<a id="a-V"></a>明判位不同。<a id="a-W"></a>第五明权实。<a id="a-X"></a>第六约观心。<a id="a-Y"></a>第七通诸经论也。<a id="a-Z"></a>第一释四教名。<a id="a-a"></a>四教者。<a id="a-b"></a>一三藏教。<a id="a-c"></a>二通教。<a id="a-d"></a>三别教。<a id="a-e"></a>四圆教。<a id="a-f"></a>此四通言教者。<a id="a-g"></a>教以诠理化物为义。<a id="a-h"></a>大圣于四不可说用四悉檀。<a id="a-i"></a>赴缘而有四说。<a id="a-j"></a>说能诠理化转物心。<a id="a-k"></a>故言教也。<a id="a-l"></a>化转有三义。<a id="a-m"></a>一转恶为善。<a id="a-n"></a>二转迷成悟。<a id="a-o"></a>三转凡为圣。<a id="a-p"></a>故教以诠理化物为义也。<a id="a-q"></a>略为五意。<a id="a-r"></a>一正释四教名。<a id="a-s"></a>二核定四教。<a id="a-t"></a>三引证。<a id="a-u"></a>四料简。<a id="a-v"></a>五明经论用教多少不同。<a id="a-w"></a>第一正释四教名。<a id="a-x"></a>即为四。<a id="a-y"></a>一释三藏教名。<a id="a-z"></a>二释通教名。<a id="a-10"></a>三释别教名。<a id="a-11"></a>四释圆教名。<a id="a-12"></a>第一释三藏教名者。<a id="a-13"></a>此教明因缘生灭四圣谛理。<a id="a-14"></a>正教小乘傍化菩萨。<a id="a-15"></a>所言三藏教者。<a id="a-16"></a>一修多罗藏。<a id="a-17"></a>二毗尼藏。<a id="a-18"></a>三阿毗昙藏。<a id="a-19"></a>一修多罗藏者。<a id="a-1A"></a>修多罗。<a id="a-1B"></a>此或言有翻。<a id="a-1C"></a>或言无翻言有翻。<a id="a-1D"></a>亦有多家不同。<a id="a-1E"></a>然多用法本。<a id="a-1F"></a>出世善法言教之本。<a id="a-1G"></a>故云法本。<a id="a-1H"></a>即是四阿含经也。<a id="a-1I"></a>二毗尼藏者。<a id="a-1J"></a>毗尼此翻为灭。<a id="a-1K"></a>佛说作无作戒。<a id="a-1L"></a>能灭身口之恶。<a id="a-1M"></a>是故云灭。<a id="a-1N"></a>则是八十诵律也。<a id="a-1O"></a>三阿毗昙藏者。<a id="a-1P"></a>阿毗昙。<a id="a-1Q"></a>此翻云无比法。<a id="a-1R"></a>圣人智慧分别法义世所无比。<a id="a-1S"></a>故云无比法。<a id="a-1T"></a>若佛自分别法义。<a id="a-1U"></a>若佛弟子分别法义。<a id="a-1V"></a>皆名阿毗昙也。<a id="a-1W"></a>然此三法通名藏者。<a id="a-1X"></a>藏以含藏为义。<a id="a-1Y"></a>但解者不同。<a id="a-1Z"></a>有言。<a id="a-1a"></a>文能含理故名为藏。<a id="a-1b"></a>又言。<a id="a-1c"></a>理能含文故名为藏。<a id="a-1d"></a>今言三法之名各是一句。<a id="a-1e"></a>三名各含一切文理。<a id="a-1f"></a>故名藏也。<a id="a-1g"></a>阿含即是定藏。<a id="a-1h"></a>四阿含多明修行法也。<a id="a-1i"></a>毗尼即是戒藏。<a id="a-1j"></a>正明因事制戒防止身口之恶法也。<a id="a-1k"></a>阿毗昙即是慧藏。<a id="a-1l"></a>分别无漏慧法不可比也。<a id="a-1m"></a>此之三藏教的属小乘。<a id="a-1n"></a>故法华经云。<a id="a-1o"></a>贪着小乘三藏学者。<a id="a-1p"></a>问曰。<a id="a-1q"></a>如此对当义理可然。<a id="a-1r"></a>而何名乖诠次耶。<a id="a-1s"></a>答曰。<a id="a-1t"></a>说时非行时。<a id="a-1u"></a>教起之次四阿含为先。<a id="a-1v"></a>修行之初木叉为首。<a id="a-1w"></a>又如八正道。<a id="a-1x"></a>正见正思惟为先。<a id="a-1y"></a>次复正语等六法皆名为正。<a id="a-1z"></a>如人行法。<a id="a-20"></a>眼前瞻路然后发足。<a id="a-21"></a>故大智度论云。<a id="a-22"></a>目足备故入清凉池。<a id="a-23"></a>问曰。<a id="a-24"></a>佛于三藏。<a id="a-25"></a>初开三乘大乘最胜。<a id="a-26"></a>何不以大乘为正小乘为傍耶。<a id="a-27"></a>答曰。<a id="a-28"></a>鹿苑初说四谛法轮。<a id="a-29"></a>俱邻等五人见谛成道。<a id="a-2A"></a>八万诸天得法眼净。<a id="a-2B"></a>但有小乘得道未有大乘之益。<a id="a-2C"></a>故以小乘为正也。<a id="a-2D"></a>大智度论云。<a id="a-2E"></a>佛于阿含中。<a id="a-2F"></a>虽别为弥勒授记。<a id="a-2G"></a>亦不说种种菩萨行。<a id="a-2H"></a>故大乘为傍也。<a id="a-2I"></a>问曰。<a id="a-2J"></a>外人亦说戒定慧此有何异耶。<a id="a-2K"></a>答曰。<a id="a-2L"></a>外人所说戒定慧。<a id="a-2M"></a>即是旧医。<a id="a-2N"></a>如彼蛊道旧医。<a id="a-2O"></a>戒有二。<a id="a-2P"></a>一邪二正。<a id="a-2Q"></a>一邪者。<a id="a-2R"></a>即是鸡狗等戒也。<a id="a-2S"></a>二正者。<a id="a-2T"></a>即是十善道也。<a id="a-2U"></a>旧定有二。<a id="a-2V"></a>一邪二正。<a id="a-2W"></a>一邪定者。<a id="a-2X"></a>即是九十六种外道经所说鬼神邪定之法。<a id="a-2Y"></a>或能知世吉凶现神变相也。<a id="a-2Z"></a>二正定者。<a id="a-2a"></a>即是四禅四无量心四无色定。<a id="a-2b"></a>及发五神通也。<a id="a-2c"></a>旧慧有二。<a id="a-2d"></a>一邪二正。<a id="a-2e"></a>一邪者。<a id="a-2f"></a>即是因身边二见心。<a id="a-2g"></a>发诸邪智拨无因果。<a id="a-2h"></a>食粪裸形等也。<a id="a-2i"></a>二正者。<a id="a-2j"></a>即是因身边二见心。<a id="a-2k"></a>发诸世智。<a id="a-2l"></a>说有因果修诸善法也。<a id="a-2m"></a>今佛说三藏教。<a id="a-2n"></a>所明客医戒定慧即是。<a id="a-2o"></a>新医从远方来晓八种术。<a id="a-2p"></a>初说四枯正术。<a id="a-2q"></a>即是三藏教门所明戒定慧也。<a id="a-2r"></a>一戒者。<a id="a-2s"></a>即是十种得戒。<a id="a-2t"></a>发一切律仪无作。<a id="a-2u"></a>如是五部毗尼所明。<a id="a-2v"></a>身口诸善法也。<a id="a-2w"></a>二定者。<a id="a-2x"></a>即是依八背舍。<a id="a-2y"></a>入九次第定。<a id="a-2z"></a>师子奋迅超越三昧愿智顶禅六通四辨等也。<a id="a-30"></a>三慧者。<a id="a-31"></a>即是生灭四谛。<a id="a-32"></a>破身边二见六十二见。<a id="a-33"></a>发真无漏。<a id="a-34"></a>成十一智三无漏根也。<a id="a-35"></a>此戒定慧。<a id="a-36"></a>外人尚不闻其名。<a id="a-37"></a>况有少分。<a id="a-38"></a>譬如驴乳牛乳。<a id="a-39"></a>乳之色虽同若停驴乳则成臭粪。<a id="a-3A"></a>若停牛乳便成酪苏醍醐也。<a id="a-3B"></a>二释通教名者。<a id="a-3C"></a>通者同也。<a id="a-3D"></a>三乘同禀故名为通。<a id="a-3E"></a>此教明因缘即空无生四真谛理。<a id="a-3F"></a>是摩诃衍之初门也。<a id="a-3G"></a>正为菩萨傍通二乘。<a id="a-3H"></a>故大品经云。<a id="a-3I"></a>欲学声闻乘者当学般若。<a id="a-3J"></a>欲学缘觉乘者当学般若。<a id="a-3K"></a>欲学菩萨乘者当学般若。<a id="a-3L"></a>三乘同禀此教见第一义。<a id="a-3M"></a>故云通教也。<a id="a-3N"></a>所言通教者。<a id="a-3O"></a>义乃多途略出八义。<a id="a-3P"></a>一教通。<a id="a-3Q"></a>二理通。<a id="a-3R"></a>三智通。<a id="a-3S"></a>四断通。<a id="a-3T"></a>五行通。<a id="a-3U"></a>六位通。<a id="a-3V"></a>七因通。<a id="a-3W"></a>八果通也。<a id="a-3X"></a>教通者。<a id="a-3Y"></a>三乘通同禀因缘即空之教。<a id="a-3Z"></a>理通者。<a id="a-3a"></a>同见偏真之理。<a id="a-3b"></a>智通者。<a id="a-3c"></a>同得巧度一切智。<a id="a-3d"></a>断通者。<a id="a-3e"></a>界内惑断同也。<a id="a-3f"></a>行通者。<a id="a-3g"></a>见思无漏行同也。<a id="a-3h"></a>位通者。<a id="a-3i"></a>从干慧地乃至辟支佛地位皆同也。<a id="a-3j"></a>因通者九无碍因同也。<a id="a-3k"></a>果通者。<a id="a-3l"></a>九解脱有余无余二种涅槃之果同也。<a id="a-3m"></a>通义有八而但名通教者。<a id="a-3n"></a>若不因通教。<a id="a-3o"></a>即不知通理。<a id="a-3p"></a>乃至得成通果也。<a id="a-3q"></a>故诸大乘方等。<a id="a-3r"></a>及诸般若。<a id="a-3s"></a>有二乘得道者。<a id="a-3t"></a>为同禀此教也。<a id="a-3u"></a>问曰何故不名共教。<a id="a-3v"></a>答曰共名但得二乘近边不得远边。<a id="a-3w"></a>若立通名近远俱便。<a id="a-3x"></a>言远便者通别通圆也。<a id="a-3y"></a>三释别教名者。<a id="a-3z"></a>别者不共之名也。<a id="a-40"></a>此教不共二乘人说。<a id="a-41"></a>故名别教。<a id="a-42"></a>此教正明因缘假名。<a id="a-43"></a>无量四圣谛理。<a id="a-44"></a>的化菩萨不涉二乘。<a id="a-45"></a>故声闻在座如聋如哑。<a id="a-46"></a>法华经明。<a id="a-47"></a>迦葉领解自述。<a id="a-48"></a>往昔闻方等大品。<a id="a-49"></a>净佛国土成就众生。<a id="a-4A"></a>心不喜乐。<a id="a-4B"></a>即其义也。<a id="a-4C"></a>所言别者。<a id="a-4D"></a>义乃多途略明有八。<a id="a-4E"></a>一教别。<a id="a-4F"></a>二理别。<a id="a-4G"></a>三智别。<a id="a-4H"></a>四断别。<a id="a-4I"></a>五行别。<a id="a-4J"></a>六位别。<a id="a-4K"></a>七因别。<a id="a-4L"></a>八果别也。<a id="a-4M"></a>故名别教也。<a id="a-4N"></a>教别者。<a id="a-4O"></a>佛说恒沙佛法。<a id="a-4P"></a>别为菩萨不通二乘。<a id="a-4Q"></a>理别者。<a id="a-4R"></a>藏识有恒沙俗谛之理别也。<a id="a-4S"></a>智别者。<a id="a-4T"></a>道种智也。<a id="a-4U"></a>断别者。<a id="a-4V"></a>尘沙无知界外见思无明断也。<a id="a-4W"></a>行别者。<a id="a-4X"></a>历尘沙劫修。<a id="a-4Y"></a>行诸波罗蜜自行化他之行别也。<a id="a-4Z"></a>位别者。<a id="a-4a"></a>三十心伏无明是贤位。<a id="a-4b"></a>十地发真断无明。<a id="a-4c"></a>是圣位之别也。<a id="a-4d"></a>因别者。<a id="a-4e"></a>无碍金刚之因也。<a id="a-4f"></a>果别者。<a id="a-4g"></a>解脱涅槃四德异二乘也。<a id="a-4h"></a>别义有八。<a id="a-4i"></a>种但名别教者。<a id="a-4j"></a>若不因别教。<a id="a-4k"></a>则不知别理乃至得成别果也。<a id="a-4l"></a>问曰何故不说为不共教。<a id="a-4m"></a>而作别教之名。<a id="a-4n"></a>答曰智论明不共般若。<a id="a-4o"></a>即是不共二乘人说之。<a id="a-4p"></a>如不思议经。<a id="a-4q"></a>今明别教如说方等大品。<a id="a-4r"></a>二乘共闻而别教菩萨。<a id="a-4s"></a>故用别名也。<a id="a-4t"></a>兼欲简非圆教。<a id="a-4u"></a>亦别虽异通犹是未圆之名也。<a id="a-4v"></a>四释圆教名者。<a id="a-4w"></a>圆以不偏为义。<a id="a-4x"></a>此教明不思议因缘。<a id="a-4y"></a>二谛中道事理具足不偏不别。<a id="a-4z"></a>但化最上利根之人。<a id="a-50"></a>故名圆教也。<a id="a-51"></a>华严经云。<a id="a-52"></a>显现自在力为说圆满经。<a id="a-53"></a>无量诸众生悉授菩提记。<a id="a-54"></a>此经云。<a id="a-55"></a>一切众生即大涅槃。<a id="a-56"></a>不可复灭也。<a id="a-57"></a>大品经具足品云。<a id="a-58"></a>诸法虽空一心具足万行。<a id="a-59"></a>法华经云。<a id="a-5A"></a>合掌以敬心欲闻具足道。<a id="a-5B"></a>涅槃经云。<a id="a-5C"></a>金刚宝藏无所减缺。<a id="a-5D"></a>故名圆教也。<a id="a-5E"></a>所言圆者。<a id="a-5F"></a>义乃多途。<a id="a-5G"></a>略说有八。<a id="a-5H"></a>一教圆。<a id="a-5I"></a>二理圆。<a id="a-5J"></a>三智圆。<a id="a-5K"></a>四断圆。<a id="a-5L"></a>五行圆。<a id="a-5M"></a>六位圆。<a id="a-5N"></a>七因圆。<a id="a-5O"></a>八果圆。<a id="a-5P"></a>教圆者。<a id="a-5Q"></a>正说中道故言不偏也。<a id="a-5R"></a>理圆者。<a id="a-5S"></a>中道即一切法理不偏也。<a id="a-5T"></a>智圆者。<a id="a-5U"></a>一切种智圆也。<a id="a-5V"></a>断圆者。<a id="a-5W"></a>不断而断无明惑也。<a id="a-5X"></a>行圆者。<a id="a-5Y"></a>一行一切行也。<a id="a-5Z"></a>大乘圆因涅槃圆果。<a id="a-5a"></a>即因果而具足无缺。<a id="a-5b"></a>是为一行一切行。<a id="a-5c"></a>位圆者。<a id="a-5d"></a>从初一地具足诸地功德也。<a id="a-5e"></a>因圆者。<a id="a-5f"></a>双照二谛自然流入也。<a id="a-5g"></a>果圆者。<a id="a-5h"></a>妙觉不思议。<a id="a-5i"></a>三德之果不纵不横也。<a id="a-5j"></a>圆义有八。<a id="a-5k"></a>但名圆教者。<a id="a-5l"></a>若不因圆教。<a id="a-5m"></a>则不知圆理乃至得成圆果也。<a id="a-5n"></a>问曰教理若圆。<a id="a-5o"></a>何得更有行位因果之殊。<a id="a-5p"></a>答曰只依教理圆。<a id="a-5q"></a>故便有智断行位因果殊。<a id="a-5r"></a>如世间法书极能之本。<a id="a-5s"></a>修学之者得有阶差。<a id="a-5t"></a>虽复初修劣于后修。<a id="a-5u"></a>本未曾异也。<a id="a-5v"></a>第二核定者。<a id="a-5w"></a>明此四教通而为语。<a id="a-5x"></a>于一教中各有四教。<a id="a-5y"></a>虽有四教核定其实三义不成。<a id="a-5z"></a>故各从一义以受其教名也。<a id="a-60"></a>即为四意。<a id="a-61"></a>一核定三藏教。<a id="a-62"></a>二核定通教。<a id="a-63"></a>三核定别教。<a id="a-64"></a>四核定圆教。<a id="a-65"></a>一核定三藏教者。<a id="a-66"></a>问曰。<a id="a-67"></a>如三藏教说无常。<a id="a-68"></a>三乘同禀入道。<a id="a-69"></a>即是通教。<a id="a-6A"></a>别为菩萨说弘誓六度。<a id="a-6B"></a>此即别教。<a id="a-6C"></a>若为说一切种智令求佛果。<a id="a-6D"></a>岂非圆教。<a id="a-6E"></a>答曰今核定此教三义。<a id="a-6F"></a>若言说无常通教三乘是通教者。<a id="a-6G"></a>二乘闻无常发真断结。<a id="a-6H"></a>一世便入涅槃。<a id="a-6I"></a>可是禀教见无常理。<a id="a-6J"></a>菩萨虽禀无常之教。<a id="a-6K"></a>三阿僧祇劫。<a id="a-6L"></a>不发真断结。<a id="a-6M"></a>岂见无常之理。<a id="a-6N"></a>故知无常理通教之义不成。<a id="a-6O"></a>虽说愿行化物别教义不成者。<a id="a-6P"></a>本论别教诠别理断别惑。<a id="a-6Q"></a>初三藏教所明愿行。<a id="a-6R"></a>犹约生灭四谛而起。<a id="a-6S"></a>见生灭四谛不及二乘。<a id="a-6T"></a>岂是别教。<a id="a-6U"></a>虽说一切种智劝菩萨慕果。<a id="a-6V"></a>行因不名为圆者。<a id="a-6W"></a>菩萨因中不得即具一切种智。<a id="a-6X"></a>岂得论圆。<a id="a-6Y"></a>又此种智只照二谛不照中道。<a id="a-6Z"></a>岂得圆也。<a id="a-6a"></a>是则虽有三教核义不成。<a id="a-6b"></a>但名三藏教也。<a id="a-6c"></a>二核定通教者。<a id="a-6d"></a>问曰通教说戒定智慧。<a id="a-6e"></a>岂非三藏教说道种智。<a id="a-6f"></a>岂非别教说一切种智。<a id="a-6g"></a>岂非圆教耶。<a id="a-6h"></a>答曰虽有此三教核义不成。<a id="a-6i"></a>所以然者。<a id="a-6j"></a>通教说无生戒定智慧一相无相。<a id="a-6k"></a>不同三藏戒定慧别异相也。<a id="a-6l"></a>复次一得不失从胜受名。<a id="a-6m"></a>故不设三藏之名。<a id="a-6n"></a>受通教名也。<a id="a-6o"></a>虽说道种智只是照界内俗谛。<a id="a-6p"></a>非是说如来藏恒沙佛法之道种智。<a id="a-6q"></a>故别教义不成。<a id="a-6r"></a>虽复说一切种智。<a id="a-6s"></a>止是照界内二谛。<a id="a-6t"></a>明一切种智。<a id="a-6u"></a>非照中道不思议二谛之一切种智。<a id="a-6v"></a>故圆教义不成。<a id="a-6w"></a>是则三教义不成但名通教也。<a id="a-6x"></a>三核定别教者。<a id="a-6y"></a>问曰别教亦说戒定智慧。<a id="a-6z"></a>何故不名三藏教。<a id="a-70"></a>亦说无生空理。<a id="a-71"></a>何故不名通教。<a id="a-72"></a>亦说中道一切种智。<a id="a-73"></a>何故不名圆教也。<a id="a-74"></a>答曰别教说恒沙佛法。<a id="a-75"></a>无量戒定智慧。<a id="a-76"></a>异前生灭戒定智慧。<a id="a-77"></a>故非三藏也。<a id="a-78"></a>虽说空理是不可得空。<a id="a-79"></a>非是但空。<a id="a-7A"></a>不与二乘同见。<a id="a-7B"></a>故非通教也。<a id="a-7C"></a>虽说中道一切种智。<a id="a-7D"></a>非初住发心即具一切种智。<a id="a-7E"></a>故非圆也。<a id="a-7F"></a>是则三义不成。<a id="a-7G"></a>但名别教也。<a id="a-7H"></a>四核定圆教者。<a id="a-7I"></a>问曰圆教亦有戒定智慧。<a id="a-7J"></a>何故不名三藏。<a id="a-7K"></a>亦有真空之理。<a id="a-7L"></a>何故非通。<a id="a-7M"></a>亦有历别阶级法门。<a id="a-7N"></a>何故非别。<a id="a-7O"></a>答曰圆教所说戒定智慧。<a id="a-7P"></a>皆约真如实相佛性涅槃而辨。<a id="a-7Q"></a>岂同三藏偏浅戒定慧乎。<a id="a-7R"></a>佛性真空平等之理。<a id="a-7S"></a>声闻辟支佛所不能知。<a id="a-7T"></a>何况得入故非通也。<a id="a-7U"></a>种种法门位行阶级。<a id="a-7V"></a>无不与实相相应。<a id="a-7W"></a>摄一切法。<a id="a-7X"></a>从初一地无不具足一切诸地。<a id="a-7Y"></a>是故非别。<a id="a-7Z"></a>三义不成但名圆教也。<a id="a-7a"></a>是则四教四名。<a id="a-7b"></a>虽复互通而研其理实。<a id="a-7c"></a>当教立名不可混滥。<a id="a-7d"></a>若圆教摄三。<a id="a-7e"></a>即是又多仆从而侍卫之也第三引证者。<a id="a-7f"></a>夫欲申通佛法事。<a id="a-7g"></a>须经论明文。<a id="a-7h"></a>但佛教浩漫玄旨难寻。<a id="a-7i"></a>若不立名辨义。<a id="a-7j"></a>何以得知旨趣也。<a id="a-7k"></a>今明此义略为三意。<a id="a-7l"></a>一明无文立名作义以通经教。<a id="a-7m"></a>二别引经论证。<a id="a-7n"></a>三总引经论证。<a id="a-7o"></a>一无文立名作义以通经教者。<a id="a-7p"></a>问曰立四教名义。<a id="a-7q"></a>若无经论明文。<a id="a-7r"></a>岂可承用。<a id="a-7s"></a>答曰古来诸师讲说。<a id="a-7t"></a>何必尽有经论明文。<a id="a-7u"></a>如开善光宅五时明义。<a id="a-7v"></a>庄严四时判教。<a id="a-7w"></a>地论四宗五宗六宗。<a id="a-7x"></a>摄山单复中假。<a id="a-7y"></a>兴皇四假并无明文。<a id="a-7z"></a>皆是随情所立助扬佛化。<a id="a-80"></a>其有缘者莫不承习。<a id="a-81"></a>信解弘宣。<a id="a-82"></a>问曰何意不依半满五味幸出经论文。<a id="a-83"></a>答曰佛教具有渐顿不定半满五味。<a id="a-84"></a>各据一边。<a id="a-85"></a>岂得通释此诸教也。<a id="a-86"></a>但使义符经论。<a id="a-87"></a>无文何足致疑。<a id="a-88"></a>大智度论云。<a id="a-89"></a>法施者。<a id="a-8A"></a>依附经法广作义理。<a id="a-8B"></a>为立名字皆名法施。<a id="a-8C"></a>今一家解释佛法。<a id="a-8D"></a>处处约名作义。<a id="a-8E"></a>随义立名。<a id="a-8F"></a>或有文证或无文证。<a id="a-8G"></a>若有文证故不应疑。<a id="a-8H"></a>无文证者亦须得意。<a id="a-8I"></a>譬如神农编鹊华他皆古之圣医。<a id="a-8J"></a>所造药对治世撰集诸经方。<a id="a-8K"></a>当时所治无往不差。<a id="a-8L"></a>今人依用未必皆愈。<a id="a-8M"></a>而即末代凡医。<a id="a-8N"></a>虽约古方出意增损。<a id="a-8O"></a>随病授药少有不差。<a id="a-8P"></a>若深解此喻通经说法。<a id="a-8Q"></a>睹时事所宜作义。<a id="a-8R"></a>立名亦有何失。<a id="a-8S"></a>今释此经一部前后作义立名。<a id="a-8T"></a>此非一条。<a id="a-8U"></a>若不体此意者。<a id="a-8V"></a>何但四教之名而生疑也。<a id="a-8W"></a>经论正是趣前人机缘。<a id="a-8X"></a>末代学问。<a id="a-8Y"></a>执见千端行道障起非一。<a id="a-8Z"></a>宁可守株待[少/兔]。<a id="a-8a"></a>必贻斯责。<a id="a-8b"></a>且佛教无穷恒沙非譬。<a id="a-8c"></a>东流之者万不一。<a id="a-8d"></a>达智人君子希更详焉。<a id="a-8e"></a>二别引经论证四教者。<a id="a-8f"></a>前释名中以已具引经文。<a id="a-8g"></a>今更略出。<a id="a-8h"></a>如戒心云。<a id="a-8i"></a>应学修多罗毗尼阿毗昙。<a id="a-8j"></a>佛在世时岂无三藏之教故成实论云。<a id="a-8k"></a>我今正欲论三藏中实义。<a id="a-8l"></a>次证通教者。<a id="a-8m"></a>此经净名为迦旃延解说五义。<a id="a-8n"></a>二百比丘心得解脱。<a id="a-8o"></a>大品经三慧品。<a id="a-8p"></a>明萨婆若智三乘同得。<a id="a-8q"></a>中论云。<a id="a-8r"></a>诸法实相三人共入。<a id="a-8s"></a>次证别教者。<a id="a-8t"></a>此经明以无所受而受诸受。<a id="a-8u"></a>未具佛法。<a id="a-8v"></a>亦不应灭心受而取证也。<a id="a-8w"></a>无量义经云。<a id="a-8x"></a>摩诃般若华严海空。<a id="a-8y"></a>宣说菩萨历劫修行。<a id="a-8z"></a>即是别教文。<a id="a-90"></a>涅槃经明五行。<a id="a-91"></a>正是别教意也。<a id="a-92"></a>大智论云。<a id="a-93"></a>结使有二种。<a id="a-94"></a>一者共二乘断。<a id="a-95"></a>二者不共断。<a id="a-96"></a>不共断者。<a id="a-97"></a>不共般若断于别惑。<a id="a-98"></a>次证圆教者。<a id="a-99"></a>华严经云。<a id="a-9A"></a>为说圆满修多罗。<a id="a-9B"></a>此经云。<a id="a-9C"></a>诸佛解脱。<a id="a-9D"></a>当于众生心行之中求。<a id="a-9E"></a>大品经云。<a id="a-9F"></a>欲以一切种智知一切法。<a id="a-9G"></a>当学般若。<a id="a-9H"></a>法华经明多宝如来叹言。<a id="a-9I"></a>善哉释迦牟尼佛。<a id="a-9J"></a>能以平等大慧教菩萨法为大众说。<a id="a-9K"></a>如所说者皆是真实。<a id="a-9L"></a>涅槃经云。<a id="a-9M"></a>复有一行是如来行。<a id="a-9N"></a>所谓大乘大般涅槃。<a id="a-9O"></a>智度论云。<a id="a-9P"></a>三智其实一心中得。<a id="a-9Q"></a>如是寻讨大乘经论。<a id="a-9R"></a>四教义文处处有之也。<a id="a-9S"></a>三总引经论证者。<a id="a-9T"></a>今影傍大乘经论立四教名义者。<a id="a-9U"></a>如大涅槃经。<a id="a-9V"></a>明四不可说。<a id="a-9W"></a>有因缘故亦可得说。<a id="a-9X"></a>四种之说以此化前缘。<a id="a-9Y"></a>即是四教意。<a id="a-9Z"></a>又涅槃经云四种转四谛法轮。<a id="a-9a"></a>即是四教意。<a id="a-9b"></a>又法华经明三草二木禀泽不同。<a id="a-9c"></a>譬方便说即三教也。<a id="a-9d"></a>一地所生一雨所润。<a id="a-9e"></a>譬说最实事即圆教也。<a id="a-9f"></a>中论破诸异执既讫复说因缘四句通佛四说。<a id="a-9g"></a>即是四教之意。<a id="a-9h"></a>如此等四说法随机化物即四教义。<a id="a-9i"></a>四说即是四教之异名也。<a id="a-9j"></a>第四料简者。<a id="a-9k"></a>问曰法华经云。<a id="a-9l"></a>佛平等说如一味雨。<a id="a-9m"></a>何曾有四说之殊。<a id="a-9n"></a>答曰上来处处引四不可说。<a id="a-9o"></a>有因缘故亦可得说者。<a id="a-9p"></a>尚未曾定有一说。<a id="a-9q"></a>何曾定有四教耶故。<a id="a-9r"></a>此经云。<a id="a-9s"></a>佛以一音演说法。<a id="a-9t"></a>众生随类各得解。<a id="a-9u"></a>随类异解者。<a id="a-9v"></a>即是四教不同之相也。<a id="a-9w"></a>且诸经明义不同。<a id="a-9x"></a>自有说异解异说。<a id="a-9y"></a>一解一说。<a id="a-9z"></a>异解一说。<a id="a-A0"></a>一解异说无说无解故。<a id="a-A1"></a>此经云。<a id="a-A2"></a>其说法者无说无示。<a id="a-A3"></a>其听法者无闻无得。<a id="a-A4"></a>若达此意四教点定立义。<a id="a-A5"></a>何所疑哉。<a id="a-A6"></a>问曰四教从何而起。<a id="a-A7"></a>答曰今明四教。<a id="a-A8"></a>还从前所明三观而起。<a id="a-A9"></a>为成三观。<a id="a-AA"></a>初从假入空观。<a id="a-AB"></a>具有折体拙巧二种入空不同。<a id="a-AC"></a>从折假入空故有藏教起。<a id="a-AD"></a>从体假入空故有通教起。<a id="a-AE"></a>若约第二从空入假之中。<a id="a-AF"></a>即有别教起。<a id="a-AG"></a>约第三一心中道正观。<a id="a-AH"></a>即有圆教起。<a id="a-AI"></a>问曰三观复因何而起。<a id="a-AJ"></a>答曰三观还因四教而起。<a id="a-AK"></a>问曰观教复因何而起。<a id="a-AL"></a>答曰观教皆从因缘所生四句而起。<a id="a-AM"></a>问曰因缘所生四句因何而起。<a id="a-AN"></a>答曰因缘所生四句即是心。<a id="a-AO"></a>心即是诸佛不思议解脱。<a id="a-AP"></a>诸佛不思议解脱毕竟无所有。<a id="a-AQ"></a>即是不可说。<a id="a-AR"></a>故净名杜口默然无说也。<a id="a-AS"></a>有因缘故亦可得说者。<a id="a-AT"></a>即是用四悉檀。<a id="a-AU"></a>说心因缘所生之四句。<a id="a-AV"></a>赴四种根性十二因缘法所成众生而说也。<a id="a-AW"></a>四种根性者。<a id="a-AX"></a>一者下根。<a id="a-AY"></a>二者中根。<a id="a-AZ"></a>三者上根。<a id="a-Aa"></a>四者上上根。<a id="a-Ab"></a>赴此四种根性故因此教观无碍而起。<a id="a-Ac"></a>普利益众生得成信法两行之益。<a id="a-Ad"></a>此即若圣说法。<a id="a-Ae"></a>若圣默然之义也。<a id="a-Af"></a>问曰。<a id="a-Ag"></a>大涅槃经云。<a id="a-Ah"></a>根有三种。<a id="a-Ai"></a>一者下根二者中根三者上根。<a id="a-Aj"></a>为中根人于波罗奈三转小法轮。<a id="a-Ak"></a>为上根人于拘尸那城转大法轮。<a id="a-Al"></a>若为下根人如来终不为转法轮。<a id="a-Am"></a>今何得言有四种根性。<a id="a-An"></a>为下根人说三藏教耶。<a id="a-Ao"></a>答曰诸佛教门随缘不定。<a id="a-Ap"></a>或说一根。<a id="a-Aq"></a>或说二根。<a id="a-Ar"></a>或说三根。<a id="a-As"></a>或说四根。<a id="a-At"></a>或言为下根者说。<a id="a-Au"></a>或言不为下根者说。<a id="a-Av"></a>言为下根者说者。<a id="a-Aw"></a>如法华经三草。<a id="a-Ax"></a>二木禀泽皆得增长。<a id="a-Ay"></a>言不为下根者。<a id="a-Az"></a>说即如引涅槃经文也。<a id="a-B0"></a>问曰提谓经。<a id="a-B1"></a>说五戒明人天善。<a id="a-B2"></a>何意不开为五教义耶。<a id="a-B3"></a>答曰人天教旧医所说。<a id="a-B4"></a>世之常道不离生死。<a id="a-B5"></a>法王出世欲化众生令出火宅。<a id="a-B6"></a>是以鹿苑三转法轮。<a id="a-B7"></a>人天得道以此为实。<a id="a-B8"></a>故有三藏教。<a id="a-B9"></a>此经大品法华涅槃诸大乘经。<a id="a-BA"></a>皆云于波罗奈转四谛法轮。<a id="a-BB"></a>又大智度论。<a id="a-BC"></a>明结集法藏。<a id="a-BD"></a>亦从鹿苑而起。<a id="a-BE"></a>不取提谓经为初也。<a id="a-BF"></a>问曰若不开人天善。<a id="a-BG"></a>何得法华经明三草二木禀泽也。<a id="a-BH"></a>答曰三藏教明世间布施持戒禅定。<a id="a-BI"></a>即是人天之教。<a id="a-BJ"></a>并是正因缘所生善法。<a id="a-BK"></a>此已为三藏教所摄。<a id="a-BL"></a>故不须为五也。<a id="a-BM"></a>问曰四教义。<a id="a-BN"></a>与地论人四宗义同不。<a id="a-BO"></a>答曰若人问言。<a id="a-BP"></a>四谛即是四大不此为非问。<a id="a-BQ"></a>今不依四宗立四教者。<a id="a-BR"></a>意乃多途略出三妨。<a id="a-BS"></a>一四宗明义言方似滞。<a id="a-BT"></a>二细寻研核。<a id="a-BU"></a>立名作义似如不便。<a id="a-BV"></a>三四宗虽言富博一家往望。<a id="a-BW"></a>摄佛法意犹有所阙。<a id="a-BX"></a>一四宗明义言方似滞者。<a id="a-BY"></a>彼不约四不可说。<a id="a-BZ"></a>用四悉檀趣缘。<a id="a-Ba"></a>而说即成滞也。<a id="a-Bb"></a>二细寻研核立名作义似如不便者。<a id="a-Bc"></a>彼之四宗毗昙见有得道。<a id="a-Bd"></a>可许因缘为宗。<a id="a-Be"></a>三假品是世谛何得为宗。<a id="a-Bf"></a>成论见空得道何不以空为宗。<a id="a-Bg"></a>且智度论明三藏教。<a id="a-Bh"></a>有三门入道。<a id="a-Bi"></a>一是有门。<a id="a-Bj"></a>二是空门。<a id="a-Bk"></a>三是假名门也。<a id="a-Bl"></a>又智度论弹方广义云。<a id="a-Bm"></a>取十喻直说一切法不生不灭。<a id="a-Bn"></a>失般若意。<a id="a-Bo"></a>岂得用梦幻为不真宗也。<a id="a-Bp"></a>今咨曰。<a id="a-Bq"></a>不真宗即是通教。<a id="a-Br"></a>真宗即是通宗者。<a id="a-Bs"></a>宗则通真不真。<a id="a-Bt"></a>不真何意没宗而用教。<a id="a-Bu"></a>真宗何意无教而立宗。<a id="a-Bv"></a>宗若无教何得知真。<a id="a-Bw"></a>真宗若没宗。<a id="a-Bx"></a>有教则同名通教。<a id="a-By"></a>若俱没教留宗则同名通宗。<a id="a-Bz"></a>若俱安教则同名通宗教。<a id="a-C0"></a>若留真不真则名通不。<a id="a-C1"></a>真宗教通真宗教通不真宗。<a id="a-C2"></a>可为三乘通修通真宗亦应三乘通修也。<a id="a-C3"></a>若言此通是融通之通者。<a id="a-C4"></a>通教亦是通真之通也。<a id="a-C5"></a>此则两名混同。<a id="a-C6"></a>义无别也。<a id="a-C7"></a>答曰楞伽经云。<a id="a-C8"></a>说通教童朦宗通教菩萨。<a id="a-C9"></a>故以真宗为通宗也。<a id="a-CA"></a>又咨曰。<a id="a-CB"></a>若尔是则前因缘假名不真。<a id="a-CC"></a>宗皆是教童朦。<a id="a-CD"></a>不应悉立宗名也。<a id="a-CE"></a>核却并决意邪谓立四宗名义不甚便也。<a id="a-CF"></a>今言四教者。<a id="a-CG"></a>佛从初得道至大涅槃。<a id="a-CH"></a>显示一切法门。<a id="a-CI"></a>无非言教也。<a id="a-CJ"></a>三设巧救四宗名义得立。<a id="a-CK"></a>若比古今虽为富博。<a id="a-CL"></a>一家往望摄佛法意犹大有所阙。<a id="a-CM"></a>今采诸经论立四教义。<a id="a-CN"></a>一教各有四门。<a id="a-CO"></a>合十六门。<a id="a-CP"></a>彼因缘假名两宗。<a id="a-CQ"></a>似与此所明三藏教。<a id="a-CR"></a>有空二门相参。<a id="a-CS"></a>犹阙昆勒门及非有非空两门也。<a id="a-CT"></a>彼不真宗明诸法如幻如化。<a id="a-CU"></a>似与此通教有门相参。<a id="a-CV"></a>余三门彼所不明。<a id="a-CW"></a>彼真宗似与此别教有门相参。<a id="a-CX"></a>余三门彼所不明。<a id="a-CY"></a>此则四宗明义。<a id="a-CZ"></a>但得与此三教四门相参。<a id="a-Ca"></a>此圆教四门彼所不明。<a id="a-Cb"></a>四教犹有十二门明义。<a id="a-Cc"></a>彼四宗之所不明也。<a id="a-Cd"></a>又护身法师用五宗明义。<a id="a-Ce"></a>彼四宗如前长立法界宗。<a id="a-Cf"></a>似与此圆教有门相参四教犹有十一门。<a id="a-Cg"></a>彼所不明也。<a id="a-Ch"></a>耆阇法师用六宗明义。<a id="a-Ci"></a>三宗似与此三门相参。<a id="a-Cj"></a>如上分别。<a id="a-Ck"></a>彼真宗似与此通教空门相参。<a id="a-Cl"></a>彼常宗似与此别教有门相参。<a id="a-Cm"></a>彼圆宗似与此圆教有门相参。<a id="a-Cn"></a>四教犹有十门。<a id="a-Co"></a>彼六宗之所不明也。<a id="a-Cp"></a>故知四宗五宗六宗。<a id="a-Cq"></a>虽言古今以来明义富博。<a id="a-Cr"></a>今一家往望摄佛法意。<a id="a-Cs"></a>犹大有所阙也。<a id="a-Ct"></a>所以前明四悉檀义者。<a id="a-Cu"></a>正是述一家通经说法。<a id="a-Cv"></a>与古今所说通用不同也。<a id="a-Cw"></a>故前明三观竖破诸法。<a id="a-Cx"></a>略为数十番。<a id="a-Cy"></a>其寻览者则知。<a id="a-Cz"></a>与诸禅师及三论师所说意有殊也。<a id="a-D0"></a>今明四教一教各有四门。<a id="a-D1"></a>四教即有十六门。<a id="a-D2"></a>又开三藏教四门。<a id="a-D3"></a>如五百阿罗汉各说身因。<a id="a-D4"></a>即是五百门也。<a id="a-D5"></a>故经说泥洹真法宝。<a id="a-D6"></a>众生从种种门入。<a id="a-D7"></a>道但三藏教四门尚开无量门入道。<a id="a-D8"></a>何况通教别教圆教。<a id="a-D9"></a>各有四门而不得各明开无量门也。<a id="a-DA"></a>故华严经明善财童子见四十二善知识。<a id="a-DB"></a>各言我唯知此一法门。<a id="a-DC"></a>如是见一百二十善知识。<a id="a-DD"></a>乃至无量善知识。<a id="a-DE"></a>皆各云我唯能知此一法门。<a id="a-DF"></a>是则大乘法门无量无边也。<a id="a-DG"></a>此经三十二菩萨。<a id="a-DH"></a>各说入不二法门。<a id="a-DI"></a>乃至八千菩萨。<a id="a-DJ"></a>皆说入不二法门。<a id="a-DK"></a>故法华经云。<a id="a-DL"></a>以种种法门宣示于佛道。<a id="a-DM"></a>如此法藏于不可说。<a id="a-DN"></a>用四悉檀而起教门。<a id="a-DO"></a>令一切众生。<a id="a-DP"></a>以佛教门出三界苦。<a id="a-DQ"></a>若留此意。<a id="a-DR"></a>比决四宗五宗六宗。<a id="a-DS"></a>自知殊别也。<a id="a-DT"></a>第五明经论用四教多少不同。<a id="a-DU"></a>若华严顿教用别圆两教。<a id="a-DV"></a>若渐教之初。<a id="a-DW"></a>小乘经但用三藏教。<a id="a-DX"></a>若大乘方等则具有四教。<a id="a-DY"></a>若摩诃般若用通别圆三教。<a id="a-DZ"></a>妙法莲华经但用圆教。<a id="a-Da"></a>大涅槃名诸佛法界。<a id="a-Db"></a>四教皆入佛性涅槃。<a id="a-Dc"></a>诸论随经用教多少义类可解。<a id="a-Dd"></a>问曰四教遍通众经。<a id="a-De"></a>何故偏于此经文前广辩。<a id="a-Df"></a>答曰一切渐顿诸经未必皆明四教。<a id="a-Dg"></a>唯方等大集及此经。<a id="a-Dh"></a>典具有四教之文。<a id="a-Di"></a>故约此经意略明四教义也。<a id="a-Dj"></a>但每嗟末代弘经之人。<a id="a-Dk"></a>采众经义用通一论。<a id="a-Dl"></a>遂致使后生皆谓论富经贫轻经重论。<a id="a-Dm"></a>今采众经论立四教义。<a id="a-Dn"></a>以通诸大小乘经者。<a id="a-Do"></a>意望后贤敬重佛言弃其枝末。<a id="a-Dp"></a>若能专心大乘方等。<a id="a-Dq"></a>听说受持读诵书写如说修行。<a id="a-Dr"></a>非但功不唐捐。<a id="a-Ds"></a>亦能契理之要也。</p>
  <p id="aDt">大门第二辨所诠者。<a id="a-Du"></a>夫教是能诠理是所诠。<a id="a-Dv"></a>故因理设教籍教显理。<a id="a-Dw"></a>即理非教即教非理离理无教离教无理。<a id="a-Dx"></a>故思益经云。<a id="a-Dy"></a>菩提之中无文字。<a id="a-Dz"></a>文字之中亦无菩提。<a id="a-E0"></a>离菩提无文字。<a id="a-E1"></a>离文字无菩提。<a id="a-E2"></a>以离菩提无文字。<a id="a-E3"></a>故约理而施教。<a id="a-E4"></a>以离文字无菩提。<a id="a-E5"></a>故施教即能显理。<a id="a-E6"></a>是则教为能诠理为所诠。<a id="a-E7"></a>意在于此。<a id="a-E8"></a>所言理者。<a id="a-E9"></a>即是所诠谛也。<a id="a-EA"></a>今约谛明理理能起教。<a id="a-EB"></a>教能诠理。<a id="a-EC"></a>教是能诠理是所诠。<a id="a-ED"></a>今明所诠义略为四意。<a id="a-EE"></a>一约四谛之理以明所诠。<a id="a-EF"></a>二约三谛之理以明所诠。<a id="a-EG"></a>三约二谛之理以明所诠。<a id="a-EH"></a>四约一谛之理以明所诠也。<a id="a-EI"></a>一约四谛明所诠者。<a id="a-EJ"></a>即为三意一明所诠四谛之理。<a id="a-EK"></a>二明能诠之教。<a id="a-EL"></a>三明约经论。<a id="a-EM"></a>一明所诠四谛之理者。<a id="a-EN"></a>有四种四谛。<a id="a-EO"></a>一生灭四谛。<a id="a-EP"></a>二无生四谛。<a id="a-EQ"></a>三无量四谛。<a id="a-ER"></a>四无作四谛也。<a id="a-ES"></a>问曰何处经论出此四种四谛。<a id="a-ET"></a>答曰若散说诸经论趣缘处处有此文义。<a id="a-EU"></a>但不聚在一处耳。<a id="a-EV"></a>大涅槃经明慧圣行。<a id="a-EW"></a>欲为五味譬本。<a id="a-EX"></a>是以次第分别。<a id="a-EY"></a>明此四种四谛。<a id="a-EZ"></a>胜鬘亦有四种四谛之文。<a id="a-Ea"></a>所谓有作四谛。<a id="a-Eb"></a>有量四谛。<a id="a-Ec"></a>无作四谛。<a id="a-Ed"></a>无量四谛。<a id="a-Ee"></a>但涅槃胜鬘明无量四谛。<a id="a-Ef"></a>诠次不同义意少异。<a id="a-Eg"></a>问曰前明生灭四谛。<a id="a-Eh"></a>是三藏教半字之义。<a id="a-Ei"></a>此事可然。<a id="a-Ej"></a>次明无量无作云何分别。<a id="a-Ek"></a>答曰若作满字明义。<a id="a-El"></a>三种四谛同是满教。<a id="a-Em"></a>不须分别。<a id="a-En"></a>若五味明义。<a id="a-Eo"></a>三种四谛义即不同。<a id="a-Ep"></a>无生四谛。<a id="a-Eq"></a>此虽大乘犹通二乘。<a id="a-Er"></a>无量四谛但是菩萨之所行之道。<a id="a-Es"></a>无作四实谛乃是佛之境界。<a id="a-Et"></a>此为异也。<a id="a-Eu"></a>初约生灭四谛之理。<a id="a-Ev"></a>明所诠者。<a id="a-Ew"></a>即是因缘生灭以明谛理。<a id="a-Ex"></a>故法华经云。<a id="a-Ey"></a>昔于波罗奈转四谛法轮。<a id="a-Ez"></a>分别说诸法五众之生灭。<a id="a-F0"></a>生灭即是起作。<a id="a-F1"></a>故胜鬘经明有作四圣谛也。<a id="a-F2"></a>所言四谛。<a id="a-F3"></a>者一苦谛二集谛三灭谛四道谛也所言苦者。<a id="a-F4"></a>逼切为义。<a id="a-F5"></a>无常三相逼切色心。<a id="a-F6"></a>故名为苦。<a id="a-F7"></a>审实不虚名之为谛。<a id="a-F8"></a>所言集者。<a id="a-F9"></a>招聚为义。<a id="a-FA"></a>烦恼业合。<a id="a-FB"></a>能招聚生死苦果。<a id="a-FC"></a>故名为集。<a id="a-FD"></a>审实不虚名之为谛。<a id="a-FE"></a>所言灭者。<a id="a-FF"></a>灭无为义。<a id="a-FG"></a>无有子果二缚。<a id="a-FH"></a>故名为灭。<a id="a-FI"></a>审实不虚名之为谛。<a id="a-FJ"></a>所言道者。<a id="a-FK"></a>能通为义。<a id="a-FL"></a>戒定智慧能通至涅槃。<a id="a-FM"></a>故名为道。<a id="a-FN"></a>审实不虚名之为谛。<a id="a-FO"></a>此是生灭四谛。<a id="a-FP"></a>故涅槃经云。<a id="a-FQ"></a>声闻有苦有苦谛。<a id="a-FR"></a>有集有集谛。<a id="a-FS"></a>有灭有灭谛。<a id="a-FT"></a>有道有道谛也。<a id="a-FU"></a>问曰道灭圣人行因得果。<a id="a-FV"></a>可言审实。<a id="a-FW"></a>苦集虚妄何名审实。<a id="a-FX"></a>答曰凡夫虚妄因果。<a id="a-FY"></a>实是虚妄非不虚妄。<a id="a-FZ"></a>是则有漏无漏因果。<a id="a-Fa"></a>皆悉审实不可混监。<a id="a-Fb"></a>故遗教经云。<a id="a-Fc"></a>日可令冷月可令热。<a id="a-Fd"></a>而佛说四谛不可令异释。<a id="a-Fe"></a>此生灭四谛义。<a id="a-Ff"></a>备如数人成论分别。<a id="a-Fg"></a>今不具明。<a id="a-Fh"></a>二明无生四谛者。<a id="a-Fi"></a>如思益经云。<a id="a-Fj"></a>知苦无生名苦圣谛。<a id="a-Fk"></a>知集无和合相名集圣谛。<a id="a-Fl"></a>以不二相观名道圣谛。<a id="a-Fm"></a>法本不生今即无灭。<a id="a-Fn"></a>是名灭圣谛。<a id="a-Fo"></a>即苦集灭道四法。<a id="a-Fp"></a>名字事相是同而谛义有异。<a id="a-Fq"></a>前以生灭之理为谛。<a id="a-Fr"></a>今明不生不灭真空之理为谛。<a id="a-Fs"></a>亦名四真谛也。<a id="a-Ft"></a>故涅槃经云。<a id="a-Fu"></a>菩萨解苦无苦。<a id="a-Fv"></a>是故无苦而有真谛。<a id="a-Fw"></a>解集无集。<a id="a-Fx"></a>是故无集而有真谛。<a id="a-Fy"></a>有灭有真有道有真故名四真谛也。<a id="a-Fz"></a>三乘共观得第一义。<a id="a-G0"></a>证二种涅槃。<a id="a-G1"></a>亦是胜鬘经明有量四谛也。<a id="a-G2"></a>问曰若是三乘通学涅槃。<a id="a-G3"></a>何故解灭谛明常乐我净耶。<a id="a-G4"></a>答曰若方等般若所明。<a id="a-G5"></a>无生真谛三乘共见。<a id="a-G6"></a>而二乘通教菩萨。<a id="a-G7"></a>不见佛性。<a id="a-G8"></a>不明灭谛是常住也。<a id="a-G9"></a>至大涅槃。<a id="a-GA"></a>为三乘人同说佛性。<a id="a-GB"></a>故无生四真谛通别通圆。<a id="a-GC"></a>故明灭谛四德。<a id="a-GD"></a>异于方等大品。<a id="a-GE"></a>意在此也。<a id="a-GF"></a>三明无量四圣谛者。<a id="a-GG"></a>如大涅槃经说。<a id="a-GH"></a>知诸阴苦名为苦谛。<a id="a-GI"></a>分别诸阴有无量相悉是诸苦。<a id="a-GJ"></a>是名无量苦谛。<a id="a-GK"></a>无量集灭道。<a id="a-GL"></a>至下自当具出经文。<a id="a-GM"></a>如是四谛之理。<a id="a-GN"></a>涅槃经云悉非声闻缘觉所知。<a id="a-GO"></a>故知皆是别教所诠之理也。<a id="a-GP"></a>问曰此无量四圣谛。<a id="a-GQ"></a>是何等四谛无量耶。<a id="a-GR"></a>答曰今明四教所诠。<a id="a-GS"></a>菩萨学道种智。<a id="a-GT"></a>并得无量四谛。<a id="a-GU"></a>但此无量四谛的属别教也。<a id="a-GV"></a>问曰若尔涅槃经明四谛无量相。<a id="a-GW"></a>何得定知是别教所诠无量四谛。<a id="a-GX"></a>答曰若不明佛性而说无量。<a id="a-GY"></a>即是前二教所诠之无量也。<a id="a-GZ"></a>若明佛性说无量相者。<a id="a-Ga"></a>即任运自成后两教所明无量也。<a id="a-Gb"></a>若圆教亦名无量四圣谛者。<a id="a-Gc"></a>即是无作四实谛之异名也。<a id="a-Gd"></a>四明无作四谛者。<a id="a-Ge"></a>如涅槃经明。<a id="a-Gf"></a>约一实谛而辨四谛。<a id="a-Gg"></a>即是无作四实。<a id="a-Gh"></a>谛明四实不作四故名无作。<a id="a-Gi"></a>观四即得实故名四实谛也。<a id="a-Gj"></a>涅槃经云。<a id="a-Gk"></a>所言苦者为无常相。<a id="a-Gl"></a>是可断相。<a id="a-Gm"></a>是为实谛如来之性。<a id="a-Gn"></a>非苦非无常非可断相。<a id="a-Go"></a>是故为实。<a id="a-Gp"></a>虚空佛性亦复如是。<a id="a-Gq"></a>无作集灭道谛在下当具引涅槃经此文即无作四实谛之明说也。<a id="a-Gr"></a>若能依经。<a id="a-Gs"></a>解此四谛即一实谛。<a id="a-Gt"></a>是为圆教所诠之理。<a id="a-Gu"></a>胜鬘经明无作四谛。<a id="a-Gv"></a>无一实结成。<a id="a-Gw"></a>涅槃经不云无作。<a id="a-Gx"></a>皆用一实结成四谛。<a id="a-Gy"></a>义既相关。<a id="a-Gz"></a>今合两经立名。<a id="a-H0"></a>故言无作四实谛也。<a id="a-H1"></a>问曰胜鬘经。<a id="a-H2"></a>明无量四圣谛无作四圣谛。<a id="a-H3"></a>涅槃经亦有是说。<a id="a-H4"></a>二处经文为同为异耶。<a id="a-H5"></a>答曰有无量四圣谛。<a id="a-H6"></a>虽依藏识非无作。<a id="a-H7"></a>有无量四圣谛。<a id="a-H8"></a>亦依藏识即是无作。<a id="a-H9"></a>所以者何。<a id="a-HA"></a>若约无明恒沙四谛法事数论无量。<a id="a-HB"></a>即是别教所诠无量非无作。<a id="a-HC"></a>若约法性明四谛无量。<a id="a-HD"></a>即是圆教所诠无量。<a id="a-HE"></a>无量即无作也大涅槃经答迦葉。<a id="a-HF"></a>明无量四谛。<a id="a-HG"></a>正约事数无量。<a id="a-HH"></a>此别教所诠也。<a id="a-HI"></a>若答文殊明四谛。<a id="a-HJ"></a>即是明无作四实谛也。<a id="a-HK"></a>胜鬘经明二种四谛。<a id="a-HL"></a>一异未可定判。<a id="a-HM"></a>问曰胜鬘明无量四谛。<a id="a-HN"></a>何故在无作四谛后。<a id="a-HO"></a>答曰胜鬘经云。<a id="a-HP"></a>依无作说无量。<a id="a-HQ"></a>但依义有三种。<a id="a-HR"></a>一依果说因。<a id="a-HS"></a>因无量即是无作因也。<a id="a-HT"></a>二明依理说义。<a id="a-HU"></a>无作之理不可思量即是无量也。<a id="a-HV"></a>三依体说用。<a id="a-HW"></a>无量即是无作之数量也。<a id="a-HX"></a>若解此三义。<a id="a-HY"></a>次无作后说无量四谛。<a id="a-HZ"></a>不足致疑也。<a id="a-Ha"></a>问曰无生无作何异。<a id="a-Hb"></a>真之与实何异。<a id="a-Hc"></a>答曰若核名论义。<a id="a-Hd"></a>一往难者。<a id="a-He"></a>恒强取意通释佛意。<a id="a-Hf"></a>不无名有所主。<a id="a-Hg"></a>二明能诠之教者。<a id="a-Hh"></a>即是四教能诠四种四谛之理。<a id="a-Hi"></a>即为四意。<a id="a-Hj"></a>一初三藏教。<a id="a-Hk"></a>诠生灭四谛之理。<a id="a-Hl"></a>但生灭四谛之理。<a id="a-Hm"></a>即是涅槃经明生生之义。<a id="a-Hn"></a>生生既不可说。<a id="a-Ho"></a>云何说三藏教能诠此理。<a id="a-Hp"></a>又涅槃经云有因缘故。<a id="a-Hq"></a>亦可得说即是四悉檀善巧故能诠也。<a id="a-Hr"></a>若是世界对治为人。<a id="a-Hs"></a>用此三悉檀说生灭四谛。<a id="a-Ht"></a>此约随情辨能诠。<a id="a-Hu"></a>用第一义悉檀。<a id="a-Hv"></a>说生灭四谛。<a id="a-Hw"></a>即是约随智辨能诠也。<a id="a-Hx"></a>若无随情智之机则不可说。<a id="a-Hy"></a>此二机发。<a id="a-Hz"></a>则可以方便赴机善巧说生灭四谛。<a id="a-I0"></a>故法华经云。<a id="a-I1"></a>诸法寂灭相不可以言宣。<a id="a-I2"></a>以方便力故为五比丘说。<a id="a-I3"></a>是名转法轮。<a id="a-I4"></a>便有涅槃音及以阿罗汉也。<a id="a-I5"></a>二次明通教诠无生四真谛之理。<a id="a-I6"></a>无生四真谛即是大涅槃经。<a id="a-I7"></a>明不生生义。<a id="a-I8"></a>不生生既不可说。<a id="a-I9"></a>云何说通教能诠此理。<a id="a-IA"></a>又涅槃经云。<a id="a-IB"></a>有因缘故亦可得说。<a id="a-IC"></a>即是用四悉檀因缘说也。<a id="a-ID"></a>若世界为人对治三悉檀。<a id="a-IE"></a>故说无生四谛。<a id="a-IF"></a>此约随情辨能诠也。<a id="a-IG"></a>若用第一义悉檀说无生四谛。<a id="a-IH"></a>即是约随智辨能诠也。<a id="a-II"></a>若无情智之机则不可说。<a id="a-IJ"></a>此机若发则以方便赴机善巧。<a id="a-IK"></a>而说三乘。<a id="a-IL"></a>向道之人闻说。<a id="a-IM"></a>即入第一义谛无言说道。<a id="a-IN"></a>断见思烦恼也。<a id="a-IO"></a>三明别教能诠无量四谛之理。<a id="a-IP"></a>无量四谛之理即是涅槃经明生不生义。<a id="a-IQ"></a>生不生既不可说。<a id="a-IR"></a>云何说别教能诠此理。<a id="a-IS"></a>又涅槃经云。<a id="a-IT"></a>有因缘故亦可得说。<a id="a-IU"></a>即用四悉檀因缘说也。<a id="a-IV"></a>若用世界为人对治。<a id="a-IW"></a>三悉坛。<a id="a-IX"></a>故善巧方便而说无量四谛。<a id="a-IY"></a>即是约随情辨能诠也。<a id="a-IZ"></a>若用第一义悉檀说。<a id="a-Ia"></a>即是约随智辨能诠。<a id="a-Ib"></a>若无情智二机。<a id="a-Ic"></a>发则不可说。<a id="a-Id"></a>若此二机发则可以方便赴机。<a id="a-Ie"></a>而说别教。<a id="a-If"></a>菩萨闻说即入十住十行十回向登初地也。<a id="a-Ig"></a>四次明用圆教。<a id="a-Ih"></a>诠无作四实谛理。<a id="a-Ii"></a>无作四实谛理。<a id="a-Ij"></a>即是大涅槃经。<a id="a-Ik"></a>明不生不生义。<a id="a-Il"></a>不生生既不可说。<a id="a-Im"></a>云何说圆教能诠此理。<a id="a-In"></a>又涅槃经明。<a id="a-Io"></a>有因缘故亦可得说。<a id="a-Ip"></a>即是用四悉檀因缘说也。<a id="a-Iq"></a>若用世界为人对治三悉檀。<a id="a-Ir"></a>说无作四实谛此乃约随情辨能诠耳。<a id="a-Is"></a>若用第一义悉檀。<a id="a-It"></a>说无作四实谛。<a id="a-Iu"></a>即是约随智辨能诠也。<a id="a-Iv"></a>若无情智之机。<a id="a-Iw"></a>即是不可说。<a id="a-Ix"></a>此机若发则可说也。<a id="a-Iy"></a>利根大士闻说。<a id="a-Iz"></a>即开佛智见。<a id="a-J0"></a>见佛性理住大涅槃也。<a id="a-J1"></a>三明对诸经论者。<a id="a-J2"></a>即为二意。<a id="a-J3"></a>一对经二对论。<a id="a-J4"></a>一对经者。<a id="a-J5"></a>若华严教用别圆两教诠无量四谛无作四谛之理。<a id="a-J6"></a>小乘三藏渐教之初。<a id="a-J7"></a>但诠生灭四谛之理。<a id="a-J8"></a>大集方等及此经。<a id="a-J9"></a>用四教诠四种四谛之理。<a id="a-JA"></a>摩诃般若用三教。<a id="a-JB"></a>诠三种四谛之理。<a id="a-JC"></a>法华但用圆教诠无作四实谛理。<a id="a-JD"></a>大涅槃通用四教诠四种四谛之理。<a id="a-JE"></a>事如前引涅槃经文。<a id="a-JF"></a>即其义也。<a id="a-JG"></a>二明对论者。<a id="a-JH"></a>别通经论类经可知。<a id="a-JI"></a>若通申经论。<a id="a-JJ"></a>如中论破一切内外颠倒执诤。<a id="a-JK"></a>竞论外人问曰。<a id="a-JL"></a>若一切世间皆空无所有者。<a id="a-JM"></a>即应无生无灭。<a id="a-JN"></a>以无生无灭故即无四谛四沙门果三宝。<a id="a-JO"></a>若受空法有如此等过。<a id="a-JP"></a>论主答曰。<a id="a-JQ"></a>汝今实不知空因缘。<a id="a-JR"></a>诸佛常依二谛为众生说法。<a id="a-JS"></a>若不知二谛则不知真法。<a id="a-JT"></a>以有空不空义故则一切法得成。<a id="a-JU"></a>若无空不空义一切法则不成。<a id="a-JV"></a>一切法成者。<a id="a-JW"></a>有四谛四沙门果三宝也。<a id="a-JX"></a>今释此语论主破执见既尽。<a id="a-JY"></a>明有四谛四沙门果三宝者。<a id="a-JZ"></a>即是申摩诃衍中三种四谛。<a id="a-Ja"></a>三种四沙门果。<a id="a-Jb"></a>三种三宝也。<a id="a-Jc"></a>问曰云何得知。<a id="a-Jd"></a>答曰论主说偈故知有也偈云。<a id="a-Je"></a>因缘所生法。<a id="a-Jf"></a>我说即是空。<a id="a-Jg"></a>此偈申通教大乘诠无生四谛四沙门果三宝也。<a id="a-Jh"></a>偈云。<a id="a-Ji"></a>亦名为假名。<a id="a-Jj"></a>即是申别教大乘。<a id="a-Jk"></a>诠无量四圣谛四沙门果三宝也。<a id="a-Jl"></a>偈云。<a id="a-Jm"></a>亦是中道义。<a id="a-Jn"></a>即是申圆教大乘。<a id="a-Jo"></a>诠无作四实谛四沙门果三宝也。<a id="a-Jp"></a>破申之意。<a id="a-Jq"></a>大乘三教亦用一偈。<a id="a-Jr"></a>作论之巧妙在于斯。<a id="a-Js"></a>次后说两品。<a id="a-Jt"></a>初品云。<a id="a-Ju"></a>问曰已知摩诃衍入第一义。<a id="a-Jv"></a>今欲闻声闻法入第一义。<a id="a-Jw"></a>答曰论主具明生灭十二因缘。<a id="a-Jx"></a>破六十二见入第一义。<a id="a-Jy"></a>即是为钝根声闻弟子。<a id="a-Jz"></a>说因缘生灭。<a id="a-K0"></a>因缘即是生灭四谛四沙门果三宝也。<a id="a-K1"></a>中论前申摩诃衍通别圆三教。<a id="a-K2"></a>三种四谛四沙门果三宝。<a id="a-K3"></a>后两品申三藏生灭四谛四沙门果三宝者。<a id="a-K4"></a>以后世人根转钝应须还用此教。<a id="a-K5"></a>是则中论文略而义富。<a id="a-K6"></a>申佛四教既明。<a id="a-K7"></a>于四谛之理已显。<a id="a-K8"></a>故言有四谛也乃是如意珠论。<a id="a-K9"></a>非唾水精论也。<a id="a-KA"></a>若不解此义。<a id="a-KB"></a>单复织假恐虚弃功夫。<a id="a-KC"></a>四假通佛大小乘经。<a id="a-KD"></a>意终难见也。<a id="a-KE"></a>第二约三谛明四教所诠之理者。<a id="a-KF"></a>即为三意。<a id="a-KG"></a>一明三谛所诠之理。<a id="a-KH"></a>二明能诠四教。<a id="a-KI"></a>三约经论。<a id="a-KJ"></a>一明三谛所诠理者。<a id="a-KK"></a>三谛名义具出璎珞仁王二经。<a id="a-KL"></a>一者有谛。<a id="a-KM"></a>二者无谛。<a id="a-KN"></a>三者中道第一义谛。<a id="a-KO"></a>所言有谛者。<a id="a-KP"></a>二十五有世间众生。<a id="a-KQ"></a>妄情所见名之为有。<a id="a-KR"></a>如彼情见审实不虚名之为谛。<a id="a-KS"></a>故言有谛。<a id="a-KT"></a>亦名俗谛亦名世谛。<a id="a-KU"></a>如涅槃经云。<a id="a-KV"></a>如世人心所见者名为世谛。<a id="a-KW"></a>二无谛者。<a id="a-KX"></a>三乘出世之人所见真空。<a id="a-KY"></a>无名无相故名为无。<a id="a-KZ"></a>审实不虚目之为谛。<a id="a-Ka"></a>故言无谛。<a id="a-Kb"></a>亦名真谛亦名第一义谛。<a id="a-Kc"></a>故涅槃经云。<a id="a-Kd"></a>如出世人心所见。<a id="a-Ke"></a>故名为第一义谛。<a id="a-Kf"></a>三中道第一义谛者。<a id="a-Kg"></a>遮二边故说名中道。<a id="a-Kh"></a>言遮二边者。<a id="a-Ki"></a>遮凡夫爱见有边。<a id="a-Kj"></a>遮二乘所见无名无相空边。<a id="a-Kk"></a>遮俗谛真谛之二边。<a id="a-Kl"></a>遮世谛第一义谛之二边。<a id="a-Km"></a>遮如此等之二边。<a id="a-Kn"></a>名为不二。<a id="a-Ko"></a>不二之理目之为中。<a id="a-Kp"></a>此理虚通无拥名之为道。<a id="a-Kq"></a>最上无过故称第一义。<a id="a-Kr"></a>深有所以目之为义。<a id="a-Ks"></a>诸佛菩萨之所证见。<a id="a-Kt"></a>审实不虚。<a id="a-Ku"></a>谓之为谛。<a id="a-Kv"></a>故言中道第一义谛。<a id="a-Kw"></a>亦名一实谛也。<a id="a-Kx"></a>亦名虚空佛性法界如如如来藏也。<a id="a-Ky"></a>故涅槃经云。<a id="a-Kz"></a>凡夫者著有。<a id="a-L0"></a>二乘者着无。<a id="a-L1"></a>菩萨之法不有不无。<a id="a-L2"></a>即是三谛之理不同之义。<a id="a-L3"></a>此理并为四教所诠。<a id="a-L4"></a>故约三谛之理明所诠也。<a id="a-L5"></a>问曰所言三谛之理为是随情。<a id="a-L6"></a>理为是随智之理。<a id="a-L7"></a>答曰今约一家明义所辨谛理。<a id="a-L8"></a>有三种不同。<a id="a-L9"></a>一者随情。<a id="a-LA"></a>二者随情智。<a id="a-LB"></a>三者随智。<a id="a-LC"></a>此义别当料简。<a id="a-LD"></a>今且用一途。<a id="a-LE"></a>依涅槃判三谛之理也。<a id="a-LF"></a>是则一是随情之理。<a id="a-LG"></a>二是随情智之理。<a id="a-LH"></a>三是随智之理也。<a id="a-LI"></a>又云二是随情智之理。<a id="a-LJ"></a>三是随智之理也。<a id="a-LK"></a>又云。<a id="a-LL"></a>二是随情之理。<a id="a-LM"></a>一是随智之理。<a id="a-LN"></a>情智合说以为三谛之理也。<a id="a-LO"></a>二明能诠之四教诠三谛之理者。<a id="a-LP"></a>即为四。<a id="a-LQ"></a>意一三藏教。<a id="a-LR"></a>但诠二谛之理。<a id="a-LS"></a>所以禀教之流。<a id="a-LT"></a>不闻佛性常住涅槃。<a id="a-LU"></a>三乘犹存灰断之果也。<a id="a-LV"></a>二通教亦但诠二谛之理。<a id="a-LW"></a>所以禀教之流。<a id="a-LX"></a>亦不闻佛性常住涅槃。<a id="a-LY"></a>三乘犹存灰断之果也。<a id="a-LZ"></a>三别教别诠三谛之理。<a id="a-La"></a>所以禀教之流。<a id="a-Lb"></a>三十心但成二观智之方便道。<a id="a-Lc"></a>登地方乃见佛性入法流也。<a id="a-Ld"></a>四圆教圆诠三谛之理。<a id="a-Le"></a>是故禀教之流。<a id="a-Lf"></a>初心即开佛知见。<a id="a-Lg"></a>自然流入萨婆若海也。<a id="a-Lh"></a>三明对经论。<a id="a-Li"></a>华严但诠假名俗谛中道。<a id="a-Lj"></a>或云。<a id="a-Lk"></a>华严教诠别相三谛一心三谛。<a id="a-Ll"></a>三藏渐教诠真俗二谛。<a id="a-Lm"></a>方等大乘之教诠三谛。<a id="a-Ln"></a>一往同华严。<a id="a-Lo"></a>摩诃般若亦具诠三谛。<a id="a-Lp"></a>一往同华严。<a id="a-Lq"></a>法华但诠一心三谛。<a id="a-Lr"></a>涅槃备诠三谛。<a id="a-Ls"></a>一往亦同华严也。<a id="a-Lt"></a>诸论随经类之可知。<a id="a-Lu"></a>中论偈云。<a id="a-Lv"></a>因缘所生法。<a id="a-Lw"></a>我说即是空。<a id="a-Lx"></a>此即诠真谛。<a id="a-Ly"></a>亦名为假名。<a id="a-Lz"></a>即诠俗谛也。<a id="a-M0"></a>亦是中道义。<a id="a-M1"></a>即诠中道第一义也。<a id="a-M2"></a>此偈即是申摩诃衍诠三谛之理。<a id="a-M3"></a>若下两品明声闻。<a id="a-M4"></a>经入第一义。<a id="a-M5"></a>此即是别申三藏教。<a id="a-M6"></a>诠二谛之理。<a id="a-M7"></a>第三约二谛明所诠之理者。<a id="a-M8"></a>亦为三意。<a id="a-M9"></a>一正明所诠之理。<a id="a-MA"></a>二明能诠之教。<a id="a-MB"></a>三约经论。<a id="a-MC"></a>一明所诠之理者。<a id="a-MD"></a>即是二谛之理也。<a id="a-ME"></a>二谛有二种。<a id="a-MF"></a>一者理外二谛。<a id="a-MG"></a>二者理内二谛。<a id="a-MH"></a>若真谛非佛性。<a id="a-MI"></a>即是理外之二谛。<a id="a-MJ"></a>真谛即是佛性即是理内之二谛也。<a id="a-MK"></a>一理外二谛有二种。<a id="a-ML"></a>一者不相即之二谛。<a id="a-MM"></a>生灭二谛也。<a id="a-MN"></a>二者相即之二谛。<a id="a-MO"></a>无生二谛也。<a id="a-MP"></a>故大品经云。<a id="a-MQ"></a>即色是空非色灭空。<a id="a-MR"></a>色灭方空是不即之二谛。<a id="a-MS"></a>即色是空相即之二谛也。<a id="a-MT"></a>二明理内二谛。<a id="a-MU"></a>亦有二种。<a id="a-MV"></a>一不即之二谛。<a id="a-MW"></a>二相即之二谛。<a id="a-MX"></a>一不即之二谛。<a id="a-MY"></a>是无量二谛也。<a id="a-MZ"></a>故涅槃经云。<a id="a-Ma"></a>分别世谛。<a id="a-Mb"></a>有无量相。<a id="a-Mc"></a>第一义谛亦有无量相。<a id="a-Md"></a>非诸声闻缘觉之所知也。<a id="a-Me"></a>二相即之二谛。<a id="a-Mf"></a>无作之二谛也。<a id="a-Mg"></a>无作苦集灭道名为世谛。<a id="a-Mh"></a>即一实谛故名第一义谛。<a id="a-Mi"></a>二明能诠之四教者。<a id="a-Mj"></a>若三藏教。<a id="a-Mk"></a>诠于理外不即之二谛。<a id="a-Ml"></a>若通教诠于理外相即之二谛。<a id="a-Mm"></a>别教诠于理内不即之二谛。<a id="a-Mn"></a>圆教诠于理内相即之二谛也。<a id="a-Mo"></a>三对经论者。<a id="a-Mp"></a>华严经诠理内二种二谛。<a id="a-Mq"></a>三藏教诠理外不相即之二谛。<a id="a-Mr"></a>方等大乘诠理外四种二谛。<a id="a-Ms"></a>摩诃般若诠理外相即二谛。<a id="a-Mt"></a>理内二种二谛。<a id="a-Mu"></a>法华经但诠理内相即之二谛。<a id="a-Mv"></a>涅槃经通诠理内理外四种二谛。<a id="a-Mw"></a>诸论通经类之可解。<a id="a-Mx"></a>中论偈云。<a id="a-My"></a>因缘所生法。<a id="a-Mz"></a>我说即是空。<a id="a-N0"></a>此申理外相即之二谛。<a id="a-N1"></a>亦名为假名。<a id="a-N2"></a>亦是中道义。<a id="a-N3"></a>此申理内相即不相即之二谛。<a id="a-N4"></a>后两品明声闻入第一义。<a id="a-N5"></a>即是申三藏教理外不相即之二谛也。<a id="a-N6"></a>第四明一谛之理辨所诠者。<a id="a-N7"></a>亦为三意。<a id="a-N8"></a>一者正明所诠之理。<a id="a-N9"></a>二明能诠之教。<a id="a-NA"></a>三约经论。<a id="a-NB"></a>一明所诠之理者。<a id="a-NC"></a>即是一谛之理也。<a id="a-ND"></a>何等名为一谛。<a id="a-NE"></a>谛名审实。<a id="a-NF"></a>审实之法即是不二。<a id="a-NG"></a>岂有三谛二谛。<a id="a-NH"></a>皆名审实。<a id="a-NI"></a>今明真俗说为谛者。<a id="a-NJ"></a>但是方便实非谛也。<a id="a-NK"></a>故涅槃经云。<a id="a-NL"></a>所言二谛者。<a id="a-NM"></a>其实是一。<a id="a-NN"></a>且如来方便为化众生。<a id="a-NO"></a>故说为二。<a id="a-NP"></a>譬如日月不转醉人见转。<a id="a-NQ"></a>当知唯有不转之日。<a id="a-NR"></a>不醉之人同见。<a id="a-NS"></a>岂别有回转之日。<a id="a-NT"></a>若实有转日者。<a id="a-NU"></a>不醉之人亦应并见也。<a id="a-NV"></a>一谛如真日。<a id="a-NW"></a>二谛如转日。<a id="a-NX"></a>真日审实可名一谛。<a id="a-NY"></a>转日不实何有二谛。<a id="a-NZ"></a>方便说二。<a id="a-Na"></a>实义不成故非谛也。<a id="a-Nb"></a>今此以一实谛为所诠之理也。<a id="a-Nc"></a>二明能诠之教者。<a id="a-Nd"></a>若三藏教通教。<a id="a-Ne"></a>正是烦恼恶酒未吐。<a id="a-Nf"></a>唯诠转日说有二谛。<a id="a-Ng"></a>不能诠一实谛也。<a id="a-Nh"></a>若别教诠一实谛。<a id="a-Ni"></a>如离转日。<a id="a-Nj"></a>圆教诠一实谛。<a id="a-Nk"></a>转日即不转日也。<a id="a-Nl"></a>三对经论者。<a id="a-Nm"></a>若华严教诠一实谛。<a id="a-Nn"></a>带理内世谛不即之方便。<a id="a-No"></a>若三藏教一向不诠一实谛也。<a id="a-Np"></a>若方等教。<a id="a-Nq"></a>诠一实谛同华严。<a id="a-Nr"></a>有偏真会一实谛之方便。<a id="a-Ns"></a>摩诃般若教诠一实谛亦同华严。<a id="a-Nt"></a>亦带偏真会一实谛之方便。<a id="a-Nu"></a>故无量义经云。<a id="a-Nv"></a>佛成道已来。<a id="a-Nw"></a>四十余年未显真实。<a id="a-Nx"></a>今谓何有不说实谛。<a id="a-Ny"></a>但或时赴缘。<a id="a-Nz"></a>开二谛三谛不即一谛之方便所覆。<a id="a-O0"></a>法华教诠一实谛。<a id="a-O1"></a>无覆不即之方便。<a id="a-O2"></a>但诠一切即一实谛也。<a id="a-O3"></a>故法华经说。<a id="a-O4"></a>二万日月灯明佛。<a id="a-O5"></a>皆云诸法实相义已为汝等说。<a id="a-O6"></a>今佛放光明助发实相义。<a id="a-O7"></a>诸佛法久后要当说真实。<a id="a-O8"></a>正直舍方便但说无上道。<a id="a-O9"></a>若涅槃经同方等。<a id="a-OA"></a>通释入佛性为异。<a id="a-OB"></a>诸论随经类之可解。<a id="a-OC"></a>如中论偈云。<a id="a-OD"></a>亦是中道义。<a id="a-OE"></a>此即是申一实谛之教也。<a id="a-OF"></a>故青目释云。<a id="a-OG"></a>遮二边故名为中道。<a id="a-OH"></a>即是遮因缘空边假边。<a id="a-OI"></a>非此二边。<a id="a-OJ"></a>则非遮真俗二谛名一实谛也。<a id="a-OK"></a>故涅槃经云。<a id="a-OL"></a>一实谛者则无二也。<a id="a-OM"></a>又云无二之性即是实性也。<a id="a-ON"></a>无二之性即是入不二法门。<a id="a-OO"></a>又一实谛者。<a id="a-OP"></a>即是不生不生。<a id="a-OQ"></a>不生不生不可说故。<a id="a-OR"></a>是故净名居士默然杜口。<a id="a-OS"></a>文殊称叹意在于此也。</p>
  <p id="aOT">大门第三明四门入理者。<a id="a-OU"></a>寻真性实相之理。<a id="a-OV"></a>幽微妙绝。<a id="a-OW"></a>一切世间。<a id="a-OX"></a>莫不能契。<a id="a-OY"></a>但以大圣明鉴通理之门。<a id="a-OZ"></a>乃于无言之理赴缘以教为门。<a id="a-Oa"></a>是以禀教之徒因门契理。<a id="a-Ob"></a>故法华经云。<a id="a-Oc"></a>以佛教门出三界苦。<a id="a-Od"></a>又云。<a id="a-Oe"></a>其智慧门难解难入。<a id="a-Of"></a>净名经明。<a id="a-Og"></a>诸菩萨各说入不二法门。<a id="a-Oh"></a>即其意也。<a id="a-Oi"></a>今略以五意解释。<a id="a-Oj"></a>一略辨四门相。<a id="a-Ok"></a>二正明四门入理。<a id="a-Ol"></a>三明四悉檀起四门教。<a id="a-Om"></a>四约十法成四门义。<a id="a-On"></a>五明信法两行四门不同。<a id="a-Oo"></a>第一略辨四门相者。<a id="a-Op"></a>门者以能通为义。<a id="a-Oq"></a>佛教所诠正因缘四句法。<a id="a-Or"></a>通行人至真性实相之理。<a id="a-Os"></a>故名为门。<a id="a-Ot"></a>若外人邪因缘无因缘法四句。<a id="a-Ou"></a>因此四句各见四种邪法之理。<a id="a-Ov"></a>因此生十四难六十二见。<a id="a-Ow"></a>起诸结业沈轮生死。<a id="a-Ox"></a>此是邪道四门。<a id="a-Oy"></a>今所不述。<a id="a-Oz"></a>若佛法四门。<a id="a-P0"></a>即是正因缘四句法。<a id="a-P1"></a>能通行人同入第一义涅槃也。<a id="a-P2"></a>故大智论云。<a id="a-P3"></a>四门入清凉池。<a id="a-P4"></a>又般若如大火炎四边不可触。<a id="a-P5"></a>又云。<a id="a-P6"></a>般若波罗有四种相。<a id="a-P7"></a>即四门别义。<a id="a-P8"></a>仰寻佛法既有四教不同。<a id="a-P9"></a>今约四教明门各有四门别。<a id="a-PA"></a>一三藏教四门。<a id="a-PB"></a>二通教四门。<a id="a-PC"></a>三别教四门。<a id="a-PD"></a>四圆教四门。<a id="a-PE"></a>一明三藏教四门即为四。<a id="a-PF"></a>一有门。<a id="a-PG"></a>二空门。<a id="a-PH"></a>三亦有亦空门。<a id="a-PI"></a>四非有非空门。<a id="a-PJ"></a>一有门者。<a id="a-PK"></a>即三藏教明正因缘生灭之有。<a id="a-PL"></a>若禀此教能破十六知见。<a id="a-PM"></a>见阴界入一切有为诸法。<a id="a-PN"></a>悉皆观无常苦空无我。<a id="a-PO"></a>得世第一法发真无漏。<a id="a-PP"></a>因有见真有即第一义谛之门也。<a id="a-PQ"></a>故大集经云。<a id="a-PR"></a>甚深之理不可说。<a id="a-PS"></a>第一义谛无声字。<a id="a-PT"></a>陈如比丘。<a id="a-PU"></a>于诸法获得真实之知见。<a id="a-PV"></a>此即诸阿毗昙论之所申也。<a id="a-PW"></a>二明空门者。<a id="a-PX"></a>即是三藏教明。<a id="a-PY"></a>折正因缘假实法生灭入空。<a id="a-PZ"></a>若禀此教能破假实之惑。<a id="a-Pa"></a>见假实空发真无漏。<a id="a-Pb"></a>因空见真空即第一义之门也。<a id="a-Pc"></a>故须菩提在石室观生灭无常。<a id="a-Pd"></a>入空因空得道。<a id="a-Pe"></a>名见佛法身。<a id="a-Pf"></a>恐此是成实论之所申也。<a id="a-Pg"></a>三明有空门者。<a id="a-Ph"></a>即三藏教明。<a id="a-Pi"></a>正因缘生灭之有空。<a id="a-Pj"></a>若禀此教能破偏执有无之惑。<a id="a-Pk"></a>见因缘有空发真无漏。<a id="a-Pl"></a>因有空见真有空。<a id="a-Pm"></a>即第一义之门也。<a id="a-Pn"></a>此是迦旃延。<a id="a-Po"></a>因此入道故作昆勒论。<a id="a-Pp"></a>还申此门也。<a id="a-Pq"></a>四非有非无门者。<a id="a-Pr"></a>即三藏教明。<a id="a-Ps"></a>正缘生灭非有非空之理。<a id="a-Pt"></a>若禀此教。<a id="a-Pu"></a>能破有无边邪执见因缘。<a id="a-Pv"></a>非有非无发真无漏。<a id="a-Pw"></a>因非有非无。<a id="a-Px"></a>见真非有非无。<a id="a-Py"></a>即第一义之门也。<a id="a-Pz"></a>恶口车匿因此入道。<a id="a-Q0"></a>未见论度。<a id="a-Q1"></a>有人言。<a id="a-Q2"></a>犊子阿毗昙申此意也。<a id="a-Q3"></a>彼论明。<a id="a-Q4"></a>我在第五不可说藏中。<a id="a-Q5"></a>我非三世即非见有非无为法。<a id="a-Q6"></a>即是非见空也。<a id="a-Q7"></a>此恐未可定用。<a id="a-Q8"></a>二明通教四门者。<a id="a-Q9"></a>即是智度论明。<a id="a-QA"></a>一切不实。<a id="a-QB"></a>一切亦实亦不实。<a id="a-QC"></a>一切非实非不实。<a id="a-QD"></a>佛于此四句。<a id="a-QE"></a>广说第一义悉檀。<a id="a-QF"></a>中论明此四句。<a id="a-QG"></a>皆名诸法之实相。<a id="a-QH"></a>即通教明。<a id="a-QI"></a>正因缘法如梦幻响化水月镜像体法即空之句也。<a id="a-QJ"></a>若三乘共禀此教。<a id="a-QK"></a>而根缘不同。<a id="a-QL"></a>各于一句入第一义。<a id="a-QM"></a>故四句皆名门也。<a id="a-QN"></a>此具如青目注解。<a id="a-QO"></a>又注云。<a id="a-QP"></a>诸法实相有三种。<a id="a-QQ"></a>故知。<a id="a-QR"></a>此四句门即是三乘同入此四门。<a id="a-QS"></a>得见第一义也。<a id="a-QT"></a>三明别教四门者。<a id="a-QU"></a>若用中论亦名为假名。<a id="a-QV"></a>而辨四门者。<a id="a-QW"></a>即别教之四门。<a id="a-QX"></a>大智度论四句亦得也。<a id="a-QY"></a>此别教四门意。<a id="a-QZ"></a>正出大涅槃经。<a id="a-Qa"></a>但多散说。<a id="a-Qb"></a>约乳明四句譬。<a id="a-Qc"></a>即是别教四门也。<a id="a-Qd"></a>若明佛性如乳有酪性石有金性。<a id="a-Qe"></a>力士额珠。<a id="a-Qf"></a>即是有门。<a id="a-Qg"></a>若明石无金性乳无酪性。<a id="a-Qh"></a>众生佛性犹如虚空。<a id="a-Qi"></a>大涅槃空迦毗罗城空。<a id="a-Qj"></a>即是空门也。<a id="a-Qk"></a>涅槃经又云。<a id="a-Ql"></a>佛性亦有亦无者。<a id="a-Qm"></a>即云何为有。<a id="a-Qn"></a>一切众生悉皆有心故。<a id="a-Qo"></a>云何为无。<a id="a-Qp"></a>从善巧方便而得见故。<a id="a-Qq"></a>又譬如乳中亦有酪性亦无酪性。<a id="a-Qr"></a>即是亦有亦无门也。<a id="a-Qs"></a>若明佛性即是中道。<a id="a-Qt"></a>百非双遣故。<a id="a-Qu"></a>经譬云。<a id="a-Qv"></a>乳中非有酪性非无酪性。<a id="a-Qw"></a>即是非空非有门也。<a id="a-Qx"></a>别教菩萨。<a id="a-Qy"></a>别禀此四门之教。<a id="a-Qz"></a>因见佛性住大涅槃。<a id="a-R0"></a>故此四句之教。<a id="a-R1"></a>即是别教之四门也。<a id="a-R2"></a>今一往约涅槃经文分别别教四门之相。<a id="a-R3"></a>但此经文。<a id="a-R4"></a>或可是圆教四门。<a id="a-R5"></a>至下圆教四门。<a id="a-R6"></a>自当料简同异也。<a id="a-R7"></a>问曰。<a id="a-R8"></a>若别教四门。<a id="a-R9"></a>但出涅槃经。<a id="a-RA"></a>若尔前诸摩诃衍经。<a id="a-RB"></a>何意无别教四门也。<a id="a-RC"></a>答曰。<a id="a-RD"></a>大涅槃经。<a id="a-RE"></a>是解释前教之经。<a id="a-RF"></a>此前诸摩诃衍岂无别教四门。<a id="a-RG"></a>具出经文事盛繁也。<a id="a-RH"></a>四明圆教四门者。<a id="a-RI"></a>四门明入佛性第一义。<a id="a-RJ"></a>一往与别教四门。<a id="a-RK"></a>入第一义谛。<a id="a-RL"></a>见佛性得常乐涅槃。<a id="a-RM"></a>名义是同。<a id="a-RN"></a>细寻意趣有异。<a id="a-RO"></a>问曰。<a id="a-RP"></a>以何相知异耶。<a id="a-RQ"></a>答曰。<a id="a-RR"></a>分别有异意乃多途。<a id="a-RS"></a>今略约圆教七义分别。<a id="a-RT"></a>即知别教四门。<a id="a-RU"></a>与圆教四门有殊也。<a id="a-RV"></a>七义者。<a id="a-RW"></a>一若明一切法即真性实相。<a id="a-RX"></a>佛性涅槃不可复灭。<a id="a-RY"></a>而明四门者。<a id="a-RZ"></a>即是圆教四门也。<a id="a-Ra"></a>二若初心即开佛知见圆照而辨四门者。<a id="a-Rb"></a>即圆教四门也。<a id="a-Rc"></a>三若明不思议不断烦恼圆入涅槃而辨四门者。<a id="a-Rd"></a>即是圆教四门也。<a id="a-Re"></a>四若明圆行而辨四门者。<a id="a-Rf"></a>即是圆教四门也。<a id="a-Rg"></a>五若明圆位而辨四门者。<a id="a-Rh"></a>即是圆教四门也。<a id="a-Ri"></a>六若明圆体而辨四门者。<a id="a-Rj"></a>即圆教四门也。<a id="a-Rk"></a>七若明圆用而辨四门者。<a id="a-Rl"></a>即是圆教四门也。<a id="a-Rm"></a>第二正明四门入理者。<a id="a-Rn"></a>若外人四门心行理外诸颠倒想与颠倒理相应。<a id="a-Ro"></a>不得入真性理。<a id="a-Rp"></a>所以者何。<a id="a-Rq"></a>随心异故见理亦异。<a id="a-Rr"></a>是故各说。<a id="a-Rs"></a>谓得一究竟道因起诤论也。<a id="a-Rt"></a>今明佛法四门。<a id="a-Ru"></a>皆得入一理。<a id="a-Rv"></a>但有二种不同。<a id="a-Rw"></a>一者三藏通教两种四门同入偏真之理。<a id="a-Rx"></a>二者别圆两教四门。<a id="a-Ry"></a>同入圆真之理。<a id="a-Rz"></a>一明三藏四门通教四门。<a id="a-S0"></a>同入偏真之理者。<a id="a-S1"></a>各因四门同入偏真第一义。<a id="a-S2"></a>得二种涅槃是同也。<a id="a-S3"></a>理虽是一而门有异者。<a id="a-S4"></a>既有巧拙两度之殊。<a id="a-S5"></a>故有两种四门能通之别也。<a id="a-S6"></a>真理无二故所通至理是一也。<a id="a-S7"></a>譬如州城开四门使君是一而从四门入者。<a id="a-S8"></a>门虽有殊而所见使君只是一也。<a id="a-S9"></a>三藏教四门。<a id="a-SA"></a>如从州城四边偏门。<a id="a-SB"></a>而入通教四门如从四正门而入。<a id="a-SC"></a>偏正虽殊入见偏真第一义谛。<a id="a-SD"></a>得二种涅槃是一也。<a id="a-SE"></a>二明别教四门圆教四门。<a id="a-SF"></a>同入中道实相真性理者。<a id="a-SG"></a>各因四门而入见实相佛性。<a id="a-SH"></a>得常乐涅槃是一也。<a id="a-SI"></a>理虽是同而门有异。<a id="a-SJ"></a>教门既有偏圆之殊。<a id="a-SK"></a>故有两种四门能通之异也。<a id="a-SL"></a>佛性真理不二故。<a id="a-SM"></a>所通之真性理是一也。<a id="a-SN"></a>譬如台城有四门。<a id="a-SO"></a>门虽不同所见天子是一也。<a id="a-SP"></a>别教四门。<a id="a-SQ"></a>如从台城四边偏门而入。<a id="a-SR"></a>圆教四门如从四正门而入。<a id="a-SS"></a>偏正虽殊入见真性解脱实相之理是一也。<a id="a-ST"></a>第三明用四悉檀起四门之教者。<a id="a-SU"></a>若外道四门皆不见根缘。<a id="a-SV"></a>执心取相定说。<a id="a-SW"></a>如旧医常用乳药治一切病。<a id="a-SX"></a>此不因四悉檀而起四门也。<a id="a-SY"></a>今佛法四门。<a id="a-SZ"></a>皆因四悉檀而起也。<a id="a-Sa"></a>一明悉檀起三藏教四门。<a id="a-Sb"></a>二明悉檀起通教四门。<a id="a-Sc"></a>三明悉檀起别教四门。<a id="a-Sd"></a>四明悉檀起圆教四门。<a id="a-Se"></a>一明四悉檀起三藏教四门者。<a id="a-Sf"></a>即是生生不可说。<a id="a-Sg"></a>有四悉檀因缘。<a id="a-Sh"></a>亦可得说。<a id="a-Si"></a>一明用四悉檀起有门者。<a id="a-Sj"></a>若众生心乐有法。<a id="a-Sk"></a>即用世界悉檀。<a id="a-Sl"></a>说毗昙有门。<a id="a-Sm"></a>若宜闻生善。<a id="a-Sn"></a>即用各各为人悉檀。<a id="a-So"></a>说于有门。<a id="a-Sp"></a>若执无因缘邪因缘。<a id="a-Sq"></a>或执空取着起诸结业。<a id="a-Sr"></a>即用对治悉檀为说有门。<a id="a-Ss"></a>若闻即是悟见第一义。<a id="a-St"></a>即用第一义悉檀为说有门。<a id="a-Su"></a>如拘邻等五人。<a id="a-Sv"></a>闻说四谛即见第一义谛。<a id="a-Sw"></a>得须陀洹果。<a id="a-Sx"></a>若不能用四悉檀赴缘而说法者。<a id="a-Sy"></a>即是差机说法是众生怨。<a id="a-Sz"></a>天魔外道一手作诸牢侣。<a id="a-T0"></a>涅槃经云。<a id="a-T1"></a>说法者诸佛之境界。<a id="a-T2"></a>非诸声闻缘觉所知也。<a id="a-T3"></a>二明用四悉檀起空门者。<a id="a-T4"></a>类前有门用四悉檀起空门义即成也。<a id="a-T5"></a>而诸成论师云。<a id="a-T6"></a>毗昙有门。<a id="a-T7"></a>但是调心不能得道。<a id="a-T8"></a>成实见空乃得道耳。<a id="a-T9"></a>诸数论师云。<a id="a-TA"></a>我用小乘明义见有得道。<a id="a-TB"></a>汝采用大乘明义。<a id="a-TC"></a>故说见空得道今谓此并不得三藏教意。<a id="a-TD"></a>大集经云。<a id="a-TE"></a>常见之人说异念断。<a id="a-TF"></a>断见之人说一念断。<a id="a-TG"></a>二见虽殊得道无异。<a id="a-TH"></a>大智论云。<a id="a-TI"></a>声闻经中处处明法空义。<a id="a-TJ"></a>岂得言见空得道明大乘。<a id="a-TK"></a>今约此四悉檀意作成坏义。<a id="a-TL"></a>数人四义成。<a id="a-TM"></a>成论四义坏。<a id="a-TN"></a>成论四义成。<a id="a-TO"></a>数人四义坏。<a id="a-TP"></a>是则成坏敌等。<a id="a-TQ"></a>何者是成论成。<a id="a-TR"></a>何者是数人坏。<a id="a-TS"></a>若解三藏教巧拙度。<a id="a-TT"></a>则成论空门义成。<a id="a-TU"></a>数人有门义坏。<a id="a-TV"></a>三明用悉檀起有无门者。<a id="a-TW"></a>类前有门用悉檀意。<a id="a-TX"></a>则有空门得道。<a id="a-TY"></a>故为毗昙论之所通也。<a id="a-TZ"></a>四明用悉檀起非有非无门者。<a id="a-Ta"></a>亦类前有门。<a id="a-Tb"></a>用四悉檀意可见也。<a id="a-Tc"></a>二明用悉檀起通教四门者。<a id="a-Td"></a>通教四门。<a id="a-Te"></a>虽如幻化但有名字。<a id="a-Tf"></a>即是生不生不可说。<a id="a-Tg"></a>而众生四种根缘不同。<a id="a-Th"></a>若用四悉檀赴缘。<a id="a-Ti"></a>即得起四门也。<a id="a-Tj"></a>用四悉檀起通教类前可知也。<a id="a-Tk"></a>三明用四悉檀起别教四门者。<a id="a-Tl"></a>不生生不可说。<a id="a-Tm"></a>以四悉檀因缘故。<a id="a-Tn"></a>得赴缘起教说四门也。<a id="a-To"></a>但地论师明。<a id="a-Tp"></a>阿梨耶识是如来藏。<a id="a-Tq"></a>即是用别教有门。<a id="a-Tr"></a>入道三论人云。<a id="a-Ts"></a>汝是不见真空亦是唼水义。<a id="a-Tt"></a>三论师明诸法毕竟无所有。<a id="a-Tu"></a>此是别教空门。<a id="a-Tv"></a>地论师云。<a id="a-Tw"></a>汝是外人冥初生觉义。<a id="a-Tx"></a>亦是黄蜂黄[虫*巢]义。<a id="a-Ty"></a>执诤不穆何可融会也。<a id="a-Tz"></a>今谓此是不得别教四门之意。<a id="a-U0"></a>不知四悉檀。<a id="a-U1"></a>说此有空两门义也。<a id="a-U2"></a>四明悉檀起圆教四门者。<a id="a-U3"></a>不生不生不可说。<a id="a-U4"></a>以四悉檀因缘。<a id="a-U5"></a>起圆教说四门也。<a id="a-U6"></a>第四明约十法成四门义者。<a id="a-U7"></a>外人亦说。<a id="a-U8"></a>四门但不为十法所成。<a id="a-U9"></a>故诸颠倒流转生死不得解脱。<a id="a-UA"></a>今佛法四门。<a id="a-UB"></a>皆为十法所成必得涅槃。<a id="a-UC"></a>故不同外人也。<a id="a-UD"></a>就此即为四。<a id="a-UE"></a>一十法成三藏教四门。<a id="a-UF"></a>二十法成通教四门。<a id="a-UG"></a>三十法成别教四门。<a id="a-UH"></a>四十法成圆教四门。<a id="a-UI"></a>一明十法成三藏教四门者。<a id="a-UJ"></a>四门即为四。<a id="a-UK"></a>一明用十法成毗昙有门见有得道者。<a id="a-UL"></a>十法名目具如前出。<a id="a-UM"></a>但知正因缘法成见有得道者。<a id="a-UN"></a>知无明因缘生一切法。<a id="a-UO"></a>破一切外人计无因缘邪。<a id="a-UP"></a>因缘生一切法也。<a id="a-UQ"></a>二真正发心成见有得道者。<a id="a-UR"></a>知无明因缘。<a id="a-US"></a>有三界一切生死苦。<a id="a-UT"></a>觉悟心生欲断无明结业正求涅槃。<a id="a-UU"></a>此心真正过一切天魔外道之心也。<a id="a-UV"></a>三止观进行成见有得道者。<a id="a-UW"></a>因止观能发无漏定慧。<a id="a-UX"></a>不同外人不知。<a id="a-UY"></a>攒摇乳酪犹难得。<a id="a-UZ"></a>况复生苏。<a id="a-Ua"></a>四破法遍成见有得道者。<a id="a-Ub"></a>用生灭无常破身边二见。<a id="a-Uc"></a>单四见复四见。<a id="a-Ud"></a>具足四见六十二见无量诸见。<a id="a-Ue"></a>皆知从无明因缘生。<a id="a-Uf"></a>心不爱着。<a id="a-Ug"></a>涅槃经云。<a id="a-Uh"></a>是诸外道无有一法不从缘生。<a id="a-Ui"></a>从缘生法悉皆无常。<a id="a-Uj"></a>云何外道有常乐我净。<a id="a-Uk"></a>如此诸见四颠倒悉能遍破不同外道也。<a id="a-Ul"></a>五善知通塞成见有得道者。<a id="a-Um"></a>知无量诸见皆有道灭故为通。<a id="a-Un"></a>悉有苦集故为塞。<a id="a-Uo"></a>不同外道如彼虫道。<a id="a-Up"></a>不知是字非字也。<a id="a-Uq"></a>六善修三十七品成见有得道者。<a id="a-Ur"></a>三十七品调适行。<a id="a-Us"></a>对涅槃开三脱门。<a id="a-Ut"></a>不同外人。<a id="a-Uu"></a>如佛为须跋陀罗。<a id="a-Uv"></a>经中作狮子吼八正道。<a id="a-Uw"></a>外人尚无一分决定。<a id="a-Ux"></a>不得四沙门果也。<a id="a-Uy"></a>七对治助开成见有得道者。<a id="a-Uz"></a>五停心观发诸禅定背舍胜处。<a id="a-V0"></a>不同外人。<a id="a-V1"></a>根本味禅定起爱见慢之三病也。<a id="a-V2"></a>八善知次位成见有得道者。<a id="a-V3"></a>知七贤七圣之位。<a id="a-V4"></a>心不叨滥起增上慢。<a id="a-V5"></a>不同外人。<a id="a-V6"></a>戒取见取计生死法为涅槃也。<a id="a-V7"></a>九安忍强软两贼成见有得道者。<a id="a-V8"></a>能忍八风内外三障四魔。<a id="a-V9"></a>心不退转。<a id="a-VA"></a>不同外人不能安忍微细遮道法也。<a id="a-VB"></a>十顺道法爱不生成见有得道者。<a id="a-VC"></a>四善根人发得善有漏五阴。<a id="a-VD"></a>大涅槃经说。<a id="a-VE"></a>我弟子有外道则无。<a id="a-VF"></a>若不生法爱。<a id="a-VG"></a>则不顶堕进入忍法成世第一法。<a id="a-VH"></a>发苦忍真明十六刹那证须陀洹果。<a id="a-VI"></a>若入超果即成罗汉。<a id="a-VJ"></a>故知十法成见有得道。<a id="a-VK"></a>声闻乘辟支佛乘乃至大乘。<a id="a-VL"></a>故知毗昙见有得道。<a id="a-VM"></a>此非虚说也。<a id="a-VN"></a>二明十法成空门。<a id="a-VO"></a>三明十法成有空门。<a id="a-VP"></a>四明十法成非空非有门。<a id="a-VQ"></a>悉得见第一义。<a id="a-VR"></a>证二种涅槃类。<a id="a-VS"></a>有门有十法所成意可知也。<a id="a-VT"></a>今佛法中义学坐禅。<a id="a-VU"></a>若不深得此意。<a id="a-VV"></a>但言见有见空得道。<a id="a-VW"></a>与外人有何殊也。<a id="a-VX"></a>故大智论云。<a id="a-VY"></a>若无方便入阿毗昙。<a id="a-VZ"></a>则堕有中。<a id="a-Va"></a>入空门即堕无中。<a id="a-Vb"></a>入昆勒门即堕有无中。<a id="a-Vc"></a>中论云。<a id="a-Vd"></a>若非有非无即是愚痴论也。<a id="a-Ve"></a>二明十法成通教四门。<a id="a-Vf"></a>三明十法成别教四门。<a id="a-Vg"></a>四明十法成圆教四门。<a id="a-Vh"></a>皆得入道类前可知。<a id="a-Vi"></a>若偏取四门执诤戏论。<a id="a-Vj"></a>不得十法入道意者。<a id="a-Vk"></a>为邪见之火所烧也。<a id="a-Vl"></a>故大智论云。<a id="a-Vm"></a>般若波罗蜜。<a id="a-Vn"></a>譬如大焰四边不可取。<a id="a-Vo"></a>邪见火烧故。<a id="a-Vp"></a>是事前于四教中已处处分别也。<a id="a-Vq"></a>第五明信法两种四门不同者。<a id="a-Vr"></a>外人不信三宝。<a id="a-Vs"></a>不学佛法。<a id="a-Vt"></a>邪信邪行虽有四门非佛弟子。<a id="a-Vu"></a>岂成信法两行。<a id="a-Vv"></a>今明佛弟子深信佛教修集佛法能发无漏。<a id="a-Vw"></a>故成信法两行。<a id="a-Vx"></a>若信行人即是四种教门。<a id="a-Vy"></a>若法行人即是四种观门。<a id="a-Vz"></a>是则信行人。<a id="a-W0"></a>以佛教门出三界苦。<a id="a-W1"></a>约四教各有四种教门。<a id="a-W2"></a>一往则有十六种教门。<a id="a-W3"></a>十六种信行人。<a id="a-W4"></a>约四教各有四种观门。<a id="a-W5"></a>一往即有十六种观门。<a id="a-W6"></a>十六种法行人。<a id="a-W7"></a>若细分别四教。<a id="a-W8"></a>则有能所信法两行教门无量无边。<a id="a-W9"></a>信行亦无量无边。<a id="a-WA"></a>观门无量无边。<a id="a-WB"></a>法行亦无量无边。<a id="a-WC"></a>宜论三藏四门。<a id="a-WD"></a>五百罗汉各说身因。<a id="a-WE"></a>即是五百观门。<a id="a-WF"></a>况复此经诸菩萨。<a id="a-WG"></a>各说入不二法门。<a id="a-WH"></a>善财入法界见无量善知识。<a id="a-WI"></a>各各说所得法门。<a id="a-WJ"></a>皆从四教三十二门显出也。<a id="a-WK"></a>若四不可说故。<a id="a-WL"></a>文殊师利说一切法。<a id="a-WM"></a>无言无说。<a id="a-WN"></a>尽诸戏论。<a id="a-WO"></a>名入不二法门。<a id="a-WP"></a>净名杜口默然无说。<a id="a-WQ"></a>文殊称叹是真入不二法门。<a id="a-WR"></a>当知一切法门皆不可说也。</p>
 </body>
</html>