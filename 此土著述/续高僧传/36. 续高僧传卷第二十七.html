<!doctype html>
<html id="z3IBWSX1Jc" data-ver="2391">
 <head>
  <meta charset="utf-8">
  <meta author="道宣">
  <meta library="龙藏">
  <meta catalog="此土著述">
  <meta period="唐">
 </head>
 <body>
  <h1 id="a1">续高僧传卷第二十七</h1>
  <p id="a2"></p>
  <p id="a3">感通篇中(本传三十九人　附见四人)</p>
  <p id="a4">齐赵州头陀沙门释僧安传一。</p>
  <p id="a5">周益州青城山飞赴寺香阇梨传二。</p>
  <p id="a6">益州多宝寺猷禅师传三。</p>
  <p id="a7">益州沙门释僧度传四。</p>
  <p id="a8">益州野安寺卫元嵩传五。</p>
  <p id="a9">前梁益州沙门释尚圆传六。</p>
  <p id="aA">后梁荆州玉泉山释法行传七。</p>
  <p id="aB">荆州神山释道穆传八。</p>
  <p id="aC">隋初荆州四望山开圣寺释智旷传九。</p>
  <p id="aD">涪州相思寺释无相传十。</p>
  <p id="aE">滤州等行寺释童进传十一。</p>
  <p id="aF">益州沙门释富上传十二。</p>
  <p id="aG">郑州会善寺释明恭传十三。</p>
  <p id="aH">益州长阳山释法进传十四。</p>
  <p id="aI">代州耆阇寺释道幽传十五。</p>
  <p id="aJ">襄州禅居寺岑阇梨传十六。</p>
  <p id="aK">丹阳天保寺通阇梨传十七。</p>
  <p id="aL">京师凝观寺释法庆传十八(单道琮)</p>
  <p id="aM">益州天敕山释德山传十九(旭上)</p>
  <p id="aN">荆州青溪山释道悦传二十。</p>
  <p id="aO">荆州内华寺释慧耀传二十一。</p>
  <p id="aP">东岳沙门释道辩传二十二(神辩)</p>
  <p id="aQ">益州建明寺释慧琳传二十三。</p>
  <p id="aR">京师救度寺释洪满传二十四。</p>
  <p id="aS">唐益州福化寺释慧聪传二十五。</p>
  <p id="aT">京师法海寺释法通传二十六。</p>
  <p id="aU">荆州开圣寺释慧因传二十七。</p>
  <p id="aV">巴陵显安寺释法施传二十八。</p>
  <p id="aW">初蜀川沙门释慧岸传二十九。</p>
  <p id="aX">初荆州开圣寺释法运传三十。</p>
  <p id="aY">幽州北狄帝示阶沙门传三十一。</p>
  <p id="aZ">箕州护明寺释智显传三十二。</p>
  <p id="aa">苏州常乐寺释法聪传三十三。</p>
  <p id="ab">代州昭果寺释僧明传三十四。</p>
  <p id="ac">代州五台山释明隐传三十五。</p>
  <p id="ad">代州五台山释法空传三十六。</p>
  <p id="ae">京师定水寺释明[泳-永+(虍-七+(一/八/八/目))]传三十七。</p>
  <p id="af">京师普光寺释明解传三十八(宋尚礼)</p>
  <p id="ag">兖州法集寺释法冲传三十九。</p>
  <p id="ah">释僧安。<a id="a-i"></a>不知何人。<a id="a-j"></a>戒业精苦坐禅讲解。<a id="a-k"></a>时号多能。<a id="a-l"></a>齐文宣时。<a id="a-m"></a>在王屋山。<a id="a-n"></a>聚徒二十许人讲涅槃。<a id="a-o"></a>始发题有雌雉。<a id="a-p"></a>来座侧伏听。<a id="a-q"></a>僧若食时出外饮啄。<a id="a-r"></a>日晚上讲依时赴集。<a id="a-s"></a>三卷未了遂绝不至。<a id="a-t"></a>众咸怪之。<a id="a-u"></a>安曰。<a id="a-v"></a>雉今生人道。<a id="a-w"></a>不须怪也。<a id="a-x"></a>武平四年。<a id="a-y"></a>安领徒至越州行头陀。<a id="a-z"></a>忽云。<a id="a-10"></a>往年雌雉应生在此。<a id="a-11"></a>径至一家。<a id="a-12"></a>遥唤雌雉。<a id="a-13"></a>一女走出。<a id="a-14"></a>如旧相识。<a id="a-15"></a>礼拜歌喜。<a id="a-16"></a>女父母异之。<a id="a-17"></a>引入设食。<a id="a-18"></a>安曰。<a id="a-19"></a>此女何故名雌雉耶。<a id="a-1A"></a>答曰。<a id="a-1B"></a>见其初生发如雉毛。<a id="a-1C"></a>既是女故名雌雉也。<a id="a-1D"></a>安大笑为述本缘。<a id="a-1E"></a>女闻涕泣。<a id="a-1F"></a>苦求出家。<a id="a-1G"></a>二亲欣然许之。<a id="a-1H"></a>为讲涅槃。<a id="a-1I"></a>闻便领解一无遗漏。<a id="a-1J"></a>至后三卷。<a id="a-1K"></a>茫然不解。<a id="a-1L"></a>于时始年十四。<a id="a-1M"></a>便就讲说。<a id="a-1N"></a>远近咸听。<a id="a-1O"></a>叹其宿习。<a id="a-1P"></a>因斯躬劝。<a id="a-1Q"></a>从学者众矣。</p>
  <p id="a1R">香阇梨者。<a id="a-1S"></a>莫测其来。<a id="a-1T"></a>以梁初至益州青城山飞赴寺。<a id="a-1U"></a>欣然有终志。<a id="a-1V"></a>时俗每至三月三日。<a id="a-1W"></a>必往山游赏。<a id="a-1X"></a>多将酒肉共相酣乐。<a id="a-1Y"></a>前后劝喻曾未能断。<a id="a-1Z"></a>后年三月。<a id="a-1a"></a>又如前集。<a id="a-1b"></a>例坐已了。<a id="a-1c"></a>香令人于座穿坑方丈。<a id="a-1d"></a>人莫知意。<a id="a-1e"></a>谓人曰。<a id="a-1f"></a>檀越等恒自饮啖。<a id="a-1g"></a>未曾与香。<a id="a-1h"></a>今日为众须餐一顿。<a id="a-1i"></a>诸人争奉肴酒。<a id="a-1j"></a>随得随尽。<a id="a-1k"></a>若填巨壑。<a id="a-1l"></a>识者怪之。<a id="a-1m"></a>至晚曰。<a id="a-1n"></a>我大醉饱。<a id="a-1o"></a>扶我就坑不尔污地。<a id="a-1p"></a>及至坑所。<a id="a-1q"></a>张口大吐鸡肉自口出。<a id="a-1r"></a>即能飞鸣。<a id="a-1s"></a>羊肉自口出。<a id="a-1t"></a>即驰走。<a id="a-1u"></a>酒食乱出。<a id="a-1v"></a>将欲满坑。<a id="a-1w"></a>鱼[魚*且]鹅鸭游泳交错。<a id="a-1x"></a>众咸惊嗟。<a id="a-1y"></a>誓断辛杀。<a id="a-1z"></a>迄今酒肉永绝上山。<a id="a-20"></a>此香之风德也。<a id="a-21"></a>益州别驾罗研朝。<a id="a-22"></a>梁志公谓曰。<a id="a-23"></a>益州香贵贱。<a id="a-24"></a>答曰甚贱。<a id="a-25"></a>初不谓是人也。<a id="a-26"></a>志曰。<a id="a-27"></a>既为人所贱。<a id="a-28"></a>何为久留。<a id="a-29"></a>研亦不测此语。<a id="a-2A"></a>为有识者说之。<a id="a-2B"></a>或曰。<a id="a-2C"></a>将不指青城香阇梨乎。<a id="a-2D"></a>遂往山具述。<a id="a-2E"></a>香曰。<a id="a-2F"></a>檀越远来。<a id="a-2G"></a>固非虚说。<a id="a-2H"></a>其夜便化。<a id="a-2I"></a>弟子等营墓将殡。<a id="a-2J"></a>怪棺太轻。<a id="a-2K"></a>及开止见几杖而已。</p>
  <p id="a2L">益州多宝寺猷禅师者。<a id="a-2M"></a>[林/必]道人。<a id="a-2N"></a>姓杨氏。<a id="a-2O"></a>勤读诵四十余年。<a id="a-2P"></a>日夕不舍。<a id="a-2Q"></a>房后院壁图九想变。<a id="a-2R"></a>露置绳床。<a id="a-2S"></a>棕被覆上。<a id="a-2T"></a>昼依僧例。<a id="a-2U"></a>夜则寝中。<a id="a-2V"></a>亘一日方出一食。<a id="a-2W"></a>如是渐增七日方食。<a id="a-2X"></a>僧以为常。<a id="a-2Y"></a>弗之怪也。<a id="a-2Z"></a>如此又经二十余年。<a id="a-2a"></a>忽经一月而不出者不畜侍人。<a id="a-2b"></a>佥议不出秖是入定。<a id="a-2c"></a>不劳看之。<a id="a-2d"></a>忽一夜风雨盛。<a id="a-2e"></a>画壁廊倒。<a id="a-2f"></a>旦共往视。<a id="a-2g"></a>试拨棕被。<a id="a-2h"></a>一无所见。<a id="a-2i"></a>唯绳床坐褥存焉。</p>
  <p id="a2j">释僧度。<a id="a-2k"></a>不知何人。<a id="a-2l"></a>去来邑野略无定所。<a id="a-2m"></a>言语出没时有预知。<a id="a-2n"></a>号为狂人。<a id="a-2o"></a>周赵王在益州。<a id="a-2p"></a>有郫人与王厚。<a id="a-2q"></a>便欲反。<a id="a-2r"></a>时有告者。<a id="a-2s"></a>王未信之。<a id="a-2t"></a>至旦郫兵果至。<a id="a-2u"></a>王厚者为主。<a id="a-2v"></a>在城西大街。<a id="a-2w"></a>方床大坐。<a id="a-2x"></a>时僧度乃戴皮靴一只。<a id="a-2y"></a>从城西遗粪而走。<a id="a-2z"></a>至盘陀塔。<a id="a-30"></a>弃靴而回。<a id="a-31"></a>众怪之而莫测也。<a id="a-32"></a>又复将反者。<a id="a-33"></a>将纸笔请度定吉凶。<a id="a-34"></a>便操笔作州度两字。<a id="a-35"></a>反者喜曰。<a id="a-36"></a>州度与我。<a id="a-37"></a>斯为吉也。<a id="a-38"></a>择曰往亡。<a id="a-39"></a>我往彼亡。<a id="a-3A"></a>重必克之。<a id="a-3B"></a>时赵王据西门楼。<a id="a-3C"></a>令精兵三千骑往。<a id="a-3D"></a>始交即退。<a id="a-3E"></a>随后杀之。<a id="a-3F"></a>至盘陀斩郫兵千余。<a id="a-3G"></a>为京观。<a id="a-3H"></a>今塔东特高者是。<a id="a-3I"></a>于后方验度戴皮相。<a id="a-3J"></a>皮郫声同。<a id="a-3K"></a>遗粪而走。<a id="a-3L"></a>散于塔地。<a id="a-3M"></a>所言州度(徒各切)反即斫头。<a id="a-3N"></a>目前取验。<a id="a-3O"></a>定后。<a id="a-3P"></a>人闻于王。<a id="a-3Q"></a>遣人四追。<a id="a-3R"></a>遂失所在。</p>
  <p id="a3S">释卫元嵩。<a id="a-3T"></a>益州成都人。<a id="a-3U"></a>少出家。<a id="a-3V"></a>为亡名法师弟子。<a id="a-3W"></a>聪颖不偶。<a id="a-3X"></a>尝以夜静侍傍曰。<a id="a-3Y"></a>世人汹汹贵耳贱目。<a id="a-3Z"></a>即知皂白其可得哉。<a id="a-3a"></a>名曰。<a id="a-3b"></a>汝欲名声。<a id="a-3c"></a>若不佯狂。<a id="a-3d"></a>不可得也。<a id="a-3e"></a>嵩心然之。<a id="a-3f"></a>遂佯狂漫走。<a id="a-3g"></a>人逐成群。<a id="a-3h"></a>触物擒咏。<a id="a-3i"></a>周历二十余年。<a id="a-3j"></a>亡名入关移住野安。<a id="a-3k"></a>自制琴声。<a id="a-3l"></a>为天女怨心风弄。<a id="a-3m"></a>亦有传其声者。<a id="a-3n"></a>尝谓兄曰。<a id="a-3o"></a>蜀土狭小不足展怀。<a id="a-3p"></a>欲游上京与国士抗对。<a id="a-3q"></a>兄意如何。<a id="a-3r"></a>兄曰。<a id="a-3s"></a>当今王褒庾信。<a id="a-3t"></a>名振四海。<a id="a-3u"></a>汝何所知。<a id="a-3v"></a>自取折辱。<a id="a-3w"></a>答曰。<a id="a-3x"></a>彼多读书。<a id="a-3y"></a>自为文什。<a id="a-3z"></a>至于天才大略非其分也。<a id="a-40"></a>兄但听看。<a id="a-41"></a>即轻尔造关。<a id="a-42"></a>为无过所。<a id="a-43"></a>乃着俗服。<a id="a-44"></a>关中却回。<a id="a-45"></a>防者执之。<a id="a-46"></a>嵩诈曰。<a id="a-47"></a>我是长安于长公家人。<a id="a-48"></a>欲逃往蜀耳。<a id="a-49"></a>关家迭送至京。<a id="a-4A"></a>于公曾在蜀。<a id="a-4B"></a>忽得相见。<a id="a-4C"></a>与之交游。<a id="a-4D"></a>贵胜名士靡所不诣。<a id="a-4E"></a>即上废佛法事。<a id="a-4F"></a>自此还俗。<a id="a-4G"></a>周祖纳其言。<a id="a-4H"></a>又与道士张宾密加扇惑。<a id="a-4I"></a>帝信而不猜。<a id="a-4J"></a>便行屏削。<a id="a-4K"></a>嵩又制千字诗。<a id="a-4L"></a>即龙首青烟起。<a id="a-4M"></a>长安一代丘是也。<a id="a-4N"></a>并符谶纬。<a id="a-4O"></a>事后晓之。<a id="a-4P"></a>隋开皇八年。<a id="a-4Q"></a>京兆杜祈死。<a id="a-4R"></a>三日而稣。<a id="a-4S"></a>云见阎罗王。<a id="a-4T"></a>问曰。<a id="a-4U"></a>卿父曾作何官。<a id="a-4V"></a>曰臣父在周为司命上士。<a id="a-4W"></a>王曰。<a id="a-4X"></a>若然错追。<a id="a-4Y"></a>可速放去。<a id="a-4Z"></a>然卿识周武帝不。<a id="a-4a"></a>答曰。<a id="a-4b"></a>曾任左武侯司法。<a id="a-4c"></a>恒在阶陛甚识。<a id="a-4d"></a>王曰。<a id="a-4e"></a>可往看汝武帝去。<a id="a-4f"></a>一吏引至一处。<a id="a-4g"></a>门窗椽瓦并是铁作。<a id="a-4h"></a>于铁窗中见一人极瘦身作铁色着铁枷锁。<a id="a-4i"></a>祈见泣曰。<a id="a-4j"></a>大家。<a id="a-4k"></a>何因苦困乃尔。<a id="a-4l"></a>答曰。<a id="a-4m"></a>我大遭苦困。<a id="a-4n"></a>汝不见耳。<a id="a-4o"></a>今得至此。<a id="a-4p"></a>大是快乐。<a id="a-4q"></a>祈曰。<a id="a-4r"></a>作何罪业受此苦困。<a id="a-4s"></a>答曰。<a id="a-4t"></a>汝不知耶。<a id="a-4u"></a>我以信卫元嵩言毁废佛法。<a id="a-4v"></a>故受此苦。<a id="a-4w"></a>祈曰。<a id="a-4x"></a>大家。<a id="a-4y"></a>何不注引卫元嵩来。<a id="a-4z"></a>帝曰。<a id="a-50"></a>我寻注之。<a id="a-51"></a>然曹司处处搜求。<a id="a-52"></a>乃遍三界。<a id="a-53"></a>云无不见。<a id="a-54"></a>若其朝来我暮得脱。<a id="a-55"></a>何所更论。<a id="a-56"></a>卿还语世间人。<a id="a-57"></a>为元嵩作福。<a id="a-58"></a>早来相救。<a id="a-59"></a>如其不至解脱无期。<a id="a-5A"></a>祈稣不忘冥事。<a id="a-5B"></a>劝起福助云。</p>
  <p id="a5C">释尚圆。<a id="a-5D"></a>姓陈。<a id="a-5E"></a>广汉洛人。<a id="a-5F"></a>出家以咒术救物。<a id="a-5G"></a>梁武陵王萧纪。<a id="a-5H"></a>宫中鬼怪魅诸婇女。<a id="a-5I"></a>或歌或哭纷然乱举。<a id="a-5J"></a>王乃令善射者控弦拟之。<a id="a-5K"></a>鬼乃现形。<a id="a-5L"></a>即放箭射。<a id="a-5M"></a>鬼便遥接。<a id="a-5N"></a>还返掷人。<a id="a-5O"></a>久而不已。<a id="a-5P"></a>闻圆持咒。<a id="a-5Q"></a>请入宫中。<a id="a-5R"></a>诸鬼竞前作诸变现。<a id="a-5S"></a>龙蛇百兽倏忽前后。<a id="a-5T"></a>在空在地怪变多端。<a id="a-5U"></a>圆安坐告曰。<a id="a-5V"></a>汝小家鬼。<a id="a-5W"></a>何因敢入王宫。<a id="a-5X"></a>能变我身。<a id="a-5Y"></a>则可自变万种。<a id="a-5Z"></a>秖是小鬼。<a id="a-5a"></a>可住听我一言。<a id="a-5b"></a>诸鬼合掌住立。<a id="a-5c"></a>圆始发云。<a id="a-5d"></a>南无佛陀。<a id="a-5e"></a>鬼皆失所。<a id="a-5f"></a>自尔安静。<a id="a-5g"></a>武帝闻召。<a id="a-5h"></a>大蒙赏遇。<a id="a-5i"></a>值梁覆扰。<a id="a-5j"></a>圆行至蜀。<a id="a-5k"></a>所有痛恼因之护卫。<a id="a-5l"></a>年八十一终所住。<a id="a-5m"></a>治城今已摩灭。</p>
  <p id="a5n">释法行者。<a id="a-5o"></a>不知何人。<a id="a-5p"></a>即论法师之神足也。<a id="a-5q"></a>论本住玉泉。<a id="a-5r"></a>炀帝隆重见于别传。<a id="a-5s"></a>行性素不伦言多卓异。<a id="a-5t"></a>或居山谷。<a id="a-5u"></a>时入市廛。<a id="a-5v"></a>每往清溪。<a id="a-5w"></a>路由覆船顶。<a id="a-5x"></a>见泉流茂木乃顾曰。<a id="a-5y"></a>十年之后。<a id="a-5z"></a>当有大福慧人营构伽蓝。<a id="a-60"></a>及智者来仪。<a id="a-61"></a>果成先告。<a id="a-62"></a>又尝往当阳城。<a id="a-63"></a>执竹弓射之。<a id="a-64"></a>后有山贼围城。<a id="a-65"></a>如所前相。<a id="a-66"></a>然每出异言。<a id="a-67"></a>云梁休咎。<a id="a-68"></a>宣帝恶之。<a id="a-69"></a>令追将戮。<a id="a-6A"></a>随使至焉。<a id="a-6B"></a>抗不前曰。<a id="a-6C"></a>吾偿命于此地。<a id="a-6D"></a>寻有使至。<a id="a-6E"></a>随致命。<a id="a-6F"></a>尽遂斩之。<a id="a-6G"></a>而无有血。<a id="a-6H"></a>临终说众要偈。<a id="a-6I"></a>辞理切附不可具载。<a id="a-6J"></a>皆述业报不可逃避。<a id="a-6K"></a>及戮讫。<a id="a-6L"></a>逡巡间尸灵遂失。<a id="a-6M"></a>仆射萧瑀。<a id="a-6N"></a>行至四望山。<a id="a-6O"></a>因禅师所为宣帝忏曰。<a id="a-6P"></a>先人杀圣人罪者。<a id="a-6Q"></a>礼悔之余。<a id="a-6R"></a>愿为及也。<a id="a-6S"></a>传曰。<a id="a-6T"></a>以为。<a id="a-6U"></a>后梁缵历。<a id="a-6V"></a>势不超挺。<a id="a-6W"></a>孤守一城。<a id="a-6X"></a>傍被御卫。<a id="a-6Y"></a>有何荣荷。<a id="a-6Z"></a>随妄造愆。<a id="a-6a"></a>故斩圣人。<a id="a-6b"></a>望延厚祚。<a id="a-6c"></a>所谓前望失于后途。<a id="a-6d"></a>不久追入流离关壤。<a id="a-6e"></a>无辜之责诚不可欺。</p>
  <p id="a6f">释道穆。<a id="a-6g"></a>松滋人。<a id="a-6h"></a>性爱山林。<a id="a-6i"></a>初入荆州神山。<a id="a-6j"></a>将事岩隐。<a id="a-6k"></a>感迅雷烈风震山折木神蛇绕床群虎纵吼。<a id="a-6l"></a>穆心安泰然都无外想。<a id="a-6m"></a>七日一定蛇虎方隐。<a id="a-6n"></a>方登山远眺。<a id="a-6o"></a>其山东依浚壑。<a id="a-6p"></a>西顾深流。<a id="a-6q"></a>有终焉之志。<a id="a-6r"></a>山神变形谢过云。<a id="a-6s"></a>是田伯玉也。<a id="a-6t"></a>来请受戒。<a id="a-6u"></a>及施法式。<a id="a-6v"></a>诸毒潜亡。<a id="a-6w"></a>祭祀绝于膻辛。<a id="a-6x"></a>祈泽应时云雨。<a id="a-6y"></a>如此卫候不一。<a id="a-6z"></a>例可知也。<a id="a-70"></a>居山三十余载。<a id="a-71"></a>名声及远。<a id="a-72"></a>游遁之宾咸归向请。<a id="a-73"></a>沙门则僧展僧安。<a id="a-74"></a>高士则刘虬车缀。<a id="a-75"></a>叙言命的无爽风声。<a id="a-76"></a>梁湘东王萧绎。<a id="a-77"></a>钦德经过。<a id="a-78"></a>于挂锡之所建台一区。<a id="a-79"></a>立碑叙胤。<a id="a-7A"></a>简文为颂。<a id="a-7B"></a>立碑在于山顶。<a id="a-7C"></a>及穆将终。<a id="a-7D"></a>欣于观远。<a id="a-7E"></a>乃行至山峰而卒。<a id="a-7F"></a>春秋七十矣。</p>
  <p id="a7G">释智旷。<a id="a-7H"></a>姓王。<a id="a-7I"></a>本族太原。<a id="a-7J"></a>中居徐部。<a id="a-7K"></a>厥考后住荆州新丰县。<a id="a-7L"></a>母初将孕。<a id="a-7M"></a>梦入流浴。<a id="a-7N"></a>童子乘宝船来投。<a id="a-7O"></a>便觉有娠。<a id="a-7P"></a>及生长。<a id="a-7Q"></a>敏而重行。<a id="a-7R"></a>梁太清初。<a id="a-7S"></a>丧乱无像。<a id="a-7T"></a>元帝当辟。<a id="a-7U"></a>旷少勇壮招募壮士随军东行。<a id="a-7V"></a>未几沦陷。<a id="a-7W"></a>深悟虚假。<a id="a-7X"></a>遂不婚娶专求离俗。<a id="a-7Y"></a>初值巾褐。<a id="a-7Z"></a>诱以神仙。<a id="a-7a"></a>先受符箓次陈章醮。<a id="a-7b"></a>便问。<a id="a-7c"></a>此术能致道乎。<a id="a-7d"></a>答曰。<a id="a-7e"></a>箓既护身。<a id="a-7f"></a>章亦招货。<a id="a-7g"></a>旷曰。<a id="a-7h"></a>斯乃保兹苦器。<a id="a-7i"></a>便名道耶。<a id="a-7j"></a>又请度世法。<a id="a-7k"></a>乃示断粒。<a id="a-7l"></a>必到玉清。<a id="a-7m"></a>七日便飞。<a id="a-7n"></a>至期不应。<a id="a-7o"></a>道士曰。<a id="a-7p"></a>尔犹饮水。<a id="a-7q"></a>致无有赴。<a id="a-7r"></a>次更七日口绝水饮。<a id="a-7s"></a>道士又曰。<a id="a-7t"></a>尔夜尚眠。<a id="a-7u"></a>致无感耳。<a id="a-7v"></a>又更七日常坐不卧。<a id="a-7w"></a>三期屡满。<a id="a-7x"></a>靡克升天。<a id="a-7y"></a>而气力休强。<a id="a-7z"></a>远近惊异。<a id="a-80"></a>后值高僧。<a id="a-81"></a>授戒为佛弟子。<a id="a-82"></a>德行动人。<a id="a-83"></a>渐示潜迹。<a id="a-84"></a>江陵张诠者。<a id="a-85"></a>二世眼盲。<a id="a-86"></a>旷曰。<a id="a-87"></a>尔家塳内棺枕古井。<a id="a-88"></a>移坟开甃。<a id="a-89"></a>必获禳焉。<a id="a-8A"></a>因即随言。<a id="a-8B"></a>瞽者见道请求剃落。<a id="a-8C"></a>众咸惮之。<a id="a-8D"></a>便伐薪施僧。<a id="a-8E"></a>空闲静虑。<a id="a-8F"></a>又言。<a id="a-8G"></a>涧有古钟。<a id="a-8H"></a>可掘出悬寺。<a id="a-8I"></a>仁州刺史谓为诡惑。<a id="a-8J"></a>鞭背百下无惨无破。<a id="a-8K"></a>便送出台。<a id="a-8L"></a>拘在尚方。<a id="a-8M"></a>有力者试以八尺械悬来捶膝。<a id="a-8N"></a>傍观谓言糜碎。<a id="a-8O"></a>而旷容既无挠肉亦无痕。<a id="a-8P"></a>狱吏云。<a id="a-8Q"></a>承居士能忍饥。<a id="a-8R"></a>便绝食七日。<a id="a-8S"></a>身色如故。<a id="a-8T"></a>市衢见行。<a id="a-8U"></a>验狱犹有。<a id="a-8V"></a>方委分身。<a id="a-8W"></a>梁宣大定三年。<a id="a-8X"></a>从人乞草屩。<a id="a-8Y"></a>今夜当急行。<a id="a-8Z"></a>及三更合城火发。<a id="a-8a"></a>四门出人。<a id="a-8b"></a>不泄烧杀七千。<a id="a-8c"></a>旷在狱。<a id="a-8d"></a>引囚二百安步而出。<a id="a-8e"></a>年将不惑。<a id="a-8f"></a>始蒙剃落。<a id="a-8g"></a>进戒以后。<a id="a-8h"></a>头陀州北四望山。<a id="a-8i"></a>去此地福德方安天子。<a id="a-8j"></a>去城六十猛兽所屯。<a id="a-8k"></a>初止以后驰弭床侧。<a id="a-8l"></a>每夕山隅四灯同照。<a id="a-8m"></a>士俗云赴奄成华寺。<a id="a-8n"></a>后宣明二年。<a id="a-8o"></a>平显二陵皆在寺前验于往矣至于梁元覆败王琳上迫。<a id="a-8p"></a>后梁国移并预表莂。<a id="a-8q"></a>有一宰鸭而为斋者。<a id="a-8r"></a>鸭神夜告便曰。<a id="a-8s"></a>何有杀牲而充净供。<a id="a-8t"></a>自尔便断。<a id="a-8u"></a>曾度夏水。<a id="a-8v"></a>徒侣数十。<a id="a-8w"></a>欲住不可欲去无从。<a id="a-8x"></a>前岸两船无人将至。<a id="a-8y"></a>旷笑而举声呼之。<a id="a-8z"></a>船自截流直到。<a id="a-90"></a>遂因济水。<a id="a-91"></a>诫以勿传。<a id="a-92"></a>又于咸阳造佛迹寺。<a id="a-93"></a>有牛产犊。<a id="a-94"></a>出首还隐。<a id="a-95"></a>已过信次。<a id="a-96"></a>母将离弋。<a id="a-97"></a>僧告旷无恻。<a id="a-98"></a>答曰。<a id="a-99"></a>此犊是寺居士。<a id="a-9A"></a>侵用僧物。<a id="a-9B"></a>今来偿债。<a id="a-9C"></a>其羞不出。<a id="a-9D"></a>牛母无他。<a id="a-9E"></a>因执炉呵诫犊子。<a id="a-9F"></a>疾当偿报。<a id="a-9G"></a>何耻生乎。<a id="a-9H"></a>应言便出。<a id="a-9I"></a>故神异冥征不可备载。<a id="a-9J"></a>以开皇二十年九月二十四日。<a id="a-9K"></a>终于四望开圣寺。<a id="a-9L"></a>春秋七十有五。<a id="a-9M"></a>自克终期天香满室。<a id="a-9N"></a>合寺音乐西南而去。<a id="a-9O"></a>未亡二年。<a id="a-9P"></a>预云终事。<a id="a-9Q"></a>示如脾痛。<a id="a-9R"></a>问律师曰。<a id="a-9S"></a>阿那含人亦有疾不。<a id="a-9T"></a>未答间自云。<a id="a-9U"></a>报身法然。<a id="a-9V"></a>及迁神后手屈三指。<a id="a-9W"></a>仁寿元年。<a id="a-9X"></a>永济寺僧法贵。<a id="a-9Y"></a>死而又稣。<a id="a-9Z"></a>见阎罗王。<a id="a-9a"></a>放还正值旷乘宫殿自空直下。<a id="a-9b"></a>罪人喜曰。<a id="a-9c"></a>三果圣僧来救我等。<a id="a-9d"></a>所造八寺咸有灵奇。<a id="a-9e"></a>或涌飞泉。<a id="a-9f"></a>时降佛迹。<a id="a-9g"></a>随慧日道场法论备见若人为之碑颂。<a id="a-9h"></a>广彰德行。</p>
  <p id="a9i">涪州相思寺无相禅师者。<a id="a-9j"></a>非巴蜀人。<a id="a-9k"></a>不知何来。<a id="a-9l"></a>忽至山寺随众而已。<a id="a-9m"></a>不异恒人。<a id="a-9n"></a>其寺在涪州上流大江水北。<a id="a-9o"></a>崖侧有铭方五尺许。<a id="a-9p"></a>字如掌大。<a id="a-9q"></a>都不可识。<a id="a-9r"></a>下有佛迹。<a id="a-9s"></a>相去九尺。<a id="a-9t"></a>长三尺许。<a id="a-9u"></a>蹈石如泥。<a id="a-9v"></a>道俗敬重。<a id="a-9w"></a>相以一时渡水齐返还无船。<a id="a-9x"></a>乃钵安水中曰。<a id="a-9y"></a>何为常擎汝。<a id="a-9z"></a>汝可自渡水。<a id="a-A0"></a>便取芭蕉叶搭水立上而渡。<a id="a-A1"></a>钵随后来。<a id="a-A2"></a>须臾达岸。<a id="a-A3"></a>时采樵者见之相语。<a id="a-A4"></a>觉知已便辞去。<a id="a-A5"></a>徒众苦留不住。<a id="a-A6"></a>至水入船。<a id="a-A7"></a>诸人礼请。<a id="a-A8"></a>不与篙楫。<a id="a-A9"></a>乃捉船舷。<a id="a-AA"></a>直尔渡水。<a id="a-AB"></a>不顾而去。<a id="a-AC"></a>即令寻逐。<a id="a-AD"></a>莫测所往。</p>
  <p id="aAE">释童进。<a id="a-AF"></a>姓李。<a id="a-AG"></a>绵州人。<a id="a-AH"></a>昔周出家。<a id="a-AI"></a>不拘礼度。<a id="a-AJ"></a>唯乐饮酒。<a id="a-AK"></a>谓人曰。<a id="a-AL"></a>此可以灌等身也。<a id="a-AM"></a>来去酣醉。<a id="a-AN"></a>遗尿臭秽。<a id="a-AO"></a>众共非之。<a id="a-AP"></a>有远识者曰。<a id="a-AQ"></a>此贤愚难识。<a id="a-AR"></a>会周武东征。<a id="a-AS"></a>云须毒药。<a id="a-AT"></a>敕泸州营造。<a id="a-AU"></a>置监吏力科。<a id="a-AV"></a>獠采药蝮头铁猩鬵根大蜂野葛鸩羽等数十种。<a id="a-AW"></a>酿以铁瓮。<a id="a-AX"></a>药成。<a id="a-AY"></a>着皮衣。<a id="a-AZ"></a>琉璃障眼。<a id="a-Aa"></a>方得近之。<a id="a-Ab"></a>不尔气冲成疮致死。<a id="a-Ac"></a>药着人畜肉穿便死。<a id="a-Ad"></a>童进闻之。<a id="a-Ae"></a>往彼监所。<a id="a-Af"></a>官人弄曰。<a id="a-Ag"></a>能饮一杯岂非酒士。<a id="a-Ah"></a>进曰。<a id="a-Ai"></a>得一升解酲亦要。<a id="a-Aj"></a>官曰。<a id="a-Ak"></a>任饮多少。<a id="a-Al"></a>何论一升。<a id="a-Am"></a>便取铁杓。<a id="a-An"></a>于药瓮中取一杓饮之。<a id="a-Ao"></a>言谑自若。<a id="a-Ap"></a>都不为患。<a id="a-Aq"></a>道士等闻皆来看。<a id="a-Ar"></a>进又举一杓以劝之。<a id="a-As"></a>皆远走避。<a id="a-At"></a>或曰。<a id="a-Au"></a>此乃故杀人。<a id="a-Av"></a>何得无罪。<a id="a-Aw"></a>进曰。<a id="a-Ax"></a>无所苦药。<a id="a-Ay"></a>进自饮有谁相劝。<a id="a-Az"></a>乃噫曰。<a id="a-B0"></a>今日得一醉卧方石上。<a id="a-B1"></a>俄尔遗尿所著石皆碎。<a id="a-B2"></a>良久睡觉。<a id="a-B3"></a>精爽如常。<a id="a-B4"></a>尔后饮酒更多。<a id="a-B5"></a>食亦逾倍。<a id="a-B6"></a>隋初得度。<a id="a-B7"></a>配等行寺。<a id="a-B8"></a>抱疾月余而终。<a id="a-B9"></a>年九十余。<a id="a-BA"></a>弟子檀越等。<a id="a-BB"></a>终后检校衣服。<a id="a-BC"></a>床褥皆香。<a id="a-BD"></a>绝无酒气。</p>
  <p id="aBE">富上者。<a id="a-BF"></a>莫测何人。<a id="a-BG"></a>恒依益州净德寺宿。<a id="a-BH"></a>埋一大笠在路。<a id="a-BI"></a>昼日坐下读经。<a id="a-BJ"></a>人虽去来不唤令施。<a id="a-BK"></a>有掷钱者亦不咒愿。<a id="a-BL"></a>每于静路不入闹中。<a id="a-BM"></a>状如五十。<a id="a-BN"></a>虽在多年过无所获。<a id="a-BO"></a>有信心者曰。<a id="a-BP"></a>城西城北人稠施多。<a id="a-BQ"></a>在此何为。<a id="a-BR"></a>答曰。<a id="a-BS"></a>一钱两钱足养身命。<a id="a-BT"></a>复用多为陵州刺史赵仲舒者。<a id="a-BU"></a>三代之酷吏也。<a id="a-BV"></a>甚无信敬。<a id="a-BW"></a>闻故往试。<a id="a-BX"></a>骑马直过。<a id="a-BY"></a>佯堕贯钱。<a id="a-BZ"></a>富但读经。<a id="a-Ba"></a>目未曾顾。<a id="a-Bb"></a>去远舒令取钱。<a id="a-Bc"></a>富亦不顾。<a id="a-Bd"></a>舒乃返来曰。<a id="a-Be"></a>尔见我钱堕地以不。<a id="a-Bf"></a>曰见。<a id="a-Bg"></a>问曰。<a id="a-Bh"></a>钱今何在。<a id="a-Bi"></a>曰见一人拾将去。<a id="a-Bj"></a>舒曰。<a id="a-Bk"></a>尔终日在路唯乞一钱。<a id="a-Bl"></a>岂有贯钱在地。<a id="a-Bm"></a>而不取者。<a id="a-Bn"></a>见人将去。<a id="a-Bo"></a>何不止之。<a id="a-Bp"></a>答曰。<a id="a-Bq"></a>非贫道物。<a id="a-Br"></a>何为浪认。<a id="a-Bs"></a>仲舒曰。<a id="a-Bt"></a>我欲须尔身上袈裟。<a id="a-Bu"></a>富曰。<a id="a-Bv"></a>欲相试耳。<a id="a-Bw"></a>公能将去。<a id="a-Bx"></a>复有与者。<a id="a-By"></a>可谓得失一种。<a id="a-Bz"></a>即叠授与。<a id="a-C0"></a>仲舒下马礼谢曰。<a id="a-C1"></a>弟子周朝人。<a id="a-C2"></a>官历三代。<a id="a-C3"></a>大与众僧往还。<a id="a-C4"></a>少不贪者。<a id="a-C5"></a>闻名故谒。<a id="a-C6"></a>本非恶意。<a id="a-C7"></a>请往陵州。<a id="a-C8"></a>富曰大善。<a id="a-C9"></a>然贫道广欲结缘愿公助国安抚。<a id="a-CA"></a>即是长相见受供养也。<a id="a-CB"></a>舒辞叹曰。<a id="a-CC"></a>毛中有人不可轻慢。<a id="a-CD"></a>尔后不见。<a id="a-CE"></a>益州人蓟相者。<a id="a-CF"></a>从扬州还见之。<a id="a-CG"></a>亦埋笠路侧。<a id="a-CH"></a>颜状如常。</p>
  <p id="aCI">释明恭。<a id="a-CJ"></a>住郑州会善寺。<a id="a-CK"></a>昔在俗。<a id="a-CL"></a>是隋高下[狗-口+一]骑。<a id="a-CM"></a>与伴三人膂力相似。<a id="a-CN"></a>而时所忌。<a id="a-CO"></a>帝深虑以事除之。<a id="a-CP"></a>作两裹饼啖。<a id="a-CQ"></a>一饼裹一具生鹿角。<a id="a-CR"></a>一饼裹五升盐。<a id="a-CS"></a>俱赐食之并尽。<a id="a-CT"></a>其啖盐者出至朝堂。<a id="a-CU"></a>腹裂而死。<a id="a-CV"></a>恭啖鹿角全无所觉。<a id="a-CW"></a>厌俗出家住会善寺。<a id="a-CX"></a>其力若神不可当者。<a id="a-CY"></a>曾与超化寺争地。<a id="a-CZ"></a>彼多召无赖者百余人。<a id="a-Ca"></a>来夺会善秋苗。<a id="a-Cb"></a>众咸忧恼。<a id="a-Cc"></a>恭曰勿愁。<a id="a-Cd"></a>独诣超化。<a id="a-Ce"></a>脱其大钟塞孔。<a id="a-Cf"></a>以干饭六升投中。<a id="a-Cg"></a>水和可啖。<a id="a-Ch"></a>一手承底一手取啖。<a id="a-Ci"></a>须臾并尽。<a id="a-Cj"></a>仍取大石。<a id="a-Ck"></a>可三十人转者。<a id="a-Cl"></a>恭独拈之如小土块。<a id="a-Cm"></a>远掷于地。<a id="a-Cn"></a>超化既见一时惊走。<a id="a-Co"></a>又隋末贼起。<a id="a-Cp"></a>周行抄掠。<a id="a-Cq"></a>先告寺曰。<a id="a-Cr"></a>明当兵至。<a id="a-Cs"></a>可办食具。<a id="a-Ct"></a>并大猪一头。<a id="a-Cu"></a>寺无力制。<a id="a-Cv"></a>随言为办。<a id="a-Cw"></a>至时列坐。<a id="a-Cx"></a>铺奠食具。<a id="a-Cy"></a>恭不忍斯。<a id="a-Cz"></a>负拄杖会所。<a id="a-D0"></a>与贼言议。<a id="a-D1"></a>贼先让食。<a id="a-D2"></a>恭乃铺饼数十。<a id="a-D3"></a>安猪裹之。<a id="a-D4"></a>从头咬拉。<a id="a-D5"></a>须臾并尽。<a id="a-D6"></a>贼众惊伏。<a id="a-D7"></a>恭召为护寺檀趣。<a id="a-D8"></a>群贼然之。<a id="a-D9"></a>故会善一寺。<a id="a-DA"></a>隋唐交军。<a id="a-DB"></a>绝贼往来。<a id="a-DC"></a>恭之力也。<a id="a-DD"></a>又曾山行。<a id="a-DE"></a>虎猪交斗。<a id="a-DF"></a>猪渐不如。<a id="a-DG"></a>恭语虎曰。<a id="a-DH"></a>可放令去。<a id="a-DI"></a>虎不肯。<a id="a-DJ"></a>便一手捉头。<a id="a-DK"></a>一手撮尾。<a id="a-DL"></a>抛之深谷。<a id="a-DM"></a>斯气力也。<a id="a-DN"></a>说多难信而实有之。<a id="a-DO"></a>恭戒洁贞严。<a id="a-DP"></a>常依众食。<a id="a-DQ"></a>所啖如恒人。<a id="a-DR"></a>一食有值机候。<a id="a-DS"></a>便啖二百人料。<a id="a-DT"></a>众但深讶。<a id="a-DU"></a>莫知其所由。<a id="a-DV"></a>武德五年。<a id="a-DW"></a>终于本寺。<a id="a-DX"></a>春秋八十五。<a id="a-DY"></a>时会善有客游沙弥。<a id="a-DZ"></a>口作吴语。<a id="a-Da"></a>厨下然火。<a id="a-Db"></a>干竹大如臂。<a id="a-Dc"></a>两指折而烧之。<a id="a-Dd"></a>恭时怪讶。<a id="a-De"></a>亦以指折而不得。<a id="a-Df"></a>沙弥出后。<a id="a-Dg"></a>恭抱厨柱起。<a id="a-Dh"></a>以沙弥衣置磉上。<a id="a-Di"></a>柱压之。<a id="a-Dj"></a>沙弥来求衣不得。<a id="a-Dk"></a>见在柱下。<a id="a-Dl"></a>欲取不得。<a id="a-Dm"></a>恭笑为捧柱取衣。<a id="a-Dn"></a>此亦难可思者。</p>
  <p id="aDo">释法进。<a id="a-Dp"></a>蜀中新繁人。<a id="a-Dq"></a>在俗精进不啖辛腥。<a id="a-Dr"></a>在田农作。<a id="a-Ds"></a>以铧刃为钟磬。<a id="a-Dt"></a>步影而斋。<a id="a-Du"></a>有送食晚。<a id="a-Dv"></a>便饮水而已。<a id="a-Dw"></a>所犁田地不损虫蚁。<a id="a-Dx"></a>一时空中声曰。<a id="a-Dy"></a>进阇梨。<a id="a-Dz"></a>出家时到。<a id="a-E0"></a>如是四五声。<a id="a-E1"></a>合家同闻。<a id="a-E2"></a>进因诣洛口山出家。<a id="a-E3"></a>行头陀不居寺舍。<a id="a-E4"></a>时隋蜀王秀。<a id="a-E5"></a>闻名知难邀请。<a id="a-E6"></a>遣参军郁九闾长卿往。<a id="a-E7"></a>便将左右十人。<a id="a-E8"></a>辞王曰。<a id="a-E9"></a>承有道德。<a id="a-EA"></a>如请不来当申俗法。<a id="a-EB"></a>王曰。<a id="a-EC"></a>不须威逼。<a id="a-ED"></a>但以理延。<a id="a-EE"></a>明当达此。<a id="a-EF"></a>长卿出郭门。<a id="a-EG"></a>顾曰。<a id="a-EH"></a>今日将尔辈往兜率天请弥勒佛亦望得。<a id="a-EI"></a>何况山中道人有何不来。<a id="a-EJ"></a>初至吉阳山下。<a id="a-EK"></a>日暮见虎道蹲。<a id="a-EL"></a>命人射之。<a id="a-EM"></a>马皆退走。<a id="a-EN"></a>欲投村恐违王命。<a id="a-EO"></a>俄见一僧负襆上山。<a id="a-EP"></a>长卿命住为伴。<a id="a-EQ"></a>余从并留。<a id="a-ER"></a>步至寺所。<a id="a-ES"></a>召入至床。<a id="a-ET"></a>又见虎在床下。<a id="a-EU"></a>怖不自安。<a id="a-EV"></a>进遣虎出。<a id="a-EW"></a>具述王意。<a id="a-EX"></a>虽有答对。<a id="a-EY"></a>而怖形于相状。<a id="a-EZ"></a>进曰。<a id="a-Ea"></a>檀越初出郭门一何雄勇。<a id="a-Eb"></a>今来至此一何怯惮。<a id="a-Ec"></a>长卿顶礼默然。<a id="a-Ed"></a>因宿至旦。<a id="a-Ee"></a>令先往益。<a id="a-Ef"></a>贫道后来。<a id="a-Eg"></a>行至望乡台。<a id="a-Eh"></a>顾视进行已及。<a id="a-Ei"></a>即与同见王。<a id="a-Ej"></a>入内受戒。<a id="a-Ek"></a>即日辞出。<a id="a-El"></a>所获嚫施一无所受。<a id="a-Em"></a>令往法聚寺停。<a id="a-En"></a>王顾诸佐曰。<a id="a-Eo"></a>见此僧令寡人毛竖。<a id="a-Ep"></a>戒神所护也。<a id="a-Eq"></a>后更召入城。<a id="a-Er"></a>王遥见即礼。<a id="a-Es"></a>进曰。<a id="a-Et"></a>王自安乐。<a id="a-Eu"></a>进自安乐。<a id="a-Ev"></a>何为苦相恼乱作无益之事耶。<a id="a-Ew"></a>诸僧谏曰。<a id="a-Ex"></a>王为地主。<a id="a-Ey"></a>应善问讯。<a id="a-Ez"></a>何为诃责。<a id="a-F0"></a>进曰。<a id="a-F1"></a>大德畏死。<a id="a-F2"></a>须求王意。<a id="a-F3"></a>眼见恶事都不谏勉何名弘教。<a id="a-F4"></a>进不畏死。<a id="a-F5"></a>责过何嗛乎。<a id="a-F6"></a>虽盛饰床筵厚味重结。<a id="a-F7"></a>而但坐绳床粗饼而已。<a id="a-F8"></a>乃至妃姬受戒。<a id="a-F9"></a>但责放逸不念无常。<a id="a-FA"></a>又辞入山。<a id="a-FB"></a>重延三日。<a id="a-FC"></a>限满便返。<a id="a-FD"></a>诸清信等咸设食而邀之。<a id="a-FE"></a>至时诸家各称进到。<a id="a-FF"></a>总集计会。<a id="a-FG"></a>乃分身数十处焉。<a id="a-FH"></a>有时与僧出山赴食。<a id="a-FI"></a>欻尔而笑。<a id="a-FJ"></a>人问其故。<a id="a-FK"></a>曰山寺净人穿壁盗蜜耳。<a id="a-FL"></a>及还果如所说斯事非一。<a id="a-FM"></a>旦述之耳。<a id="a-FN"></a>初王门师慈藏者。<a id="a-FO"></a>为州僧官。<a id="a-FP"></a>立政严猛。<a id="a-FQ"></a>瓶衣香花少阙加捶。<a id="a-FR"></a>僧众苦之。<a id="a-FS"></a>而为王所重。<a id="a-FT"></a>无敢谏者。<a id="a-FU"></a>以事白进请为救济。<a id="a-FV"></a>答曰。<a id="a-FW"></a>其威力如此。<a id="a-FX"></a>岂能受语耶。<a id="a-FY"></a>苦请不已。<a id="a-FZ"></a>进造藏房门。<a id="a-Fa"></a>藏走出。<a id="a-Fb"></a>谓曰。<a id="a-Fc"></a>法门未可如是。<a id="a-Fd"></a>尔亦大力也。<a id="a-Fe"></a>还返入房。<a id="a-Ff"></a>蜀人以大甚为大力。<a id="a-Fg"></a>自此藏便息言。<a id="a-Fh"></a>僧由此安。<a id="a-Fi"></a>以开皇中卒山。<a id="a-Fj"></a>年九十六。</p>
  <p id="aFk">释道幽。<a id="a-Fl"></a>代州耆阇寺僧。<a id="a-Fm"></a>善解经论。<a id="a-Fn"></a>仁寿中于寺讲婆伽般若并论。<a id="a-Fo"></a>听众百余人。<a id="a-Fp"></a>日午坐绳床。<a id="a-Fq"></a>如睡见一天人。<a id="a-Fr"></a>殊为伟异。<a id="a-Fs"></a>自云。<a id="a-Ft"></a>我是释提桓因。<a id="a-Fu"></a>故来奉请。<a id="a-Fv"></a>在天讲经。<a id="a-Fw"></a>初闻介介情不许之。<a id="a-Fx"></a>以畏死。<a id="a-Fy"></a>答云。<a id="a-Fz"></a>为造佛堂未成。<a id="a-G0"></a>事有不可。<a id="a-G1"></a>眠觉向侍者如法师述之。<a id="a-G2"></a>如曰。<a id="a-G3"></a>此事罕逢。<a id="a-G4"></a>人生终死。<a id="a-G5"></a>死时不知何道。<a id="a-G6"></a>今得生天。<a id="a-G7"></a>则胜人也。<a id="a-G8"></a>开通法利天解胜人。<a id="a-G9"></a>何得不往。<a id="a-GA"></a>佛堂事中功德不足及言。<a id="a-GB"></a>幽从之。<a id="a-GC"></a>不久又如前梦。<a id="a-GD"></a>依如天请。<a id="a-GE"></a>天帝乃以少香注幽手中。<a id="a-GF"></a>克时来迎。<a id="a-GG"></a>及觉见掌中有香气熏一寺。<a id="a-GH"></a>自后如前说法。<a id="a-GI"></a>下讲至廊下。<a id="a-GJ"></a>床上诸僧。<a id="a-GK"></a>遥见香烟充满床侧。<a id="a-GL"></a>惊怪来看。<a id="a-GM"></a>幽执香炉正念蝉蜕而去。<a id="a-GN"></a>于时寺外道俗。<a id="a-GO"></a>望见云气从寺而出如一段云。<a id="a-GP"></a>腾空直上。<a id="a-GQ"></a>飘飘而没。</p>
  <p id="aGR">襄州禅居寺岑阇梨者。<a id="a-GS"></a>未详何人。<a id="a-GT"></a>住寺禅念为业。<a id="a-GU"></a>有先见之明。<a id="a-GV"></a>而寺居山薮。<a id="a-GW"></a>资给素少粒食不继。<a id="a-GX"></a>岑每日将坩入郭。<a id="a-GY"></a>乞酒而饮。<a id="a-GZ"></a>又乞满坩。<a id="a-Ga"></a>可三斗许。<a id="a-Gb"></a>将还在道行饮达寺。<a id="a-Gc"></a>坩亦空竭。<a id="a-Gd"></a>明日复尔。<a id="a-Ge"></a>在寺解斋。<a id="a-Gf"></a>将笃坩。<a id="a-Gg"></a>就厨请粥三升。<a id="a-Gh"></a>仍挂杖头入众。<a id="a-Gi"></a>以杖打僧头。<a id="a-Gj"></a>从上至下。<a id="a-Gk"></a>人别一击。<a id="a-Gl"></a>日日如是。<a id="a-Gm"></a>人以其卓越异常。<a id="a-Gn"></a>或疑打已灾散。<a id="a-Go"></a>不辞受之。<a id="a-Gp"></a>岑将粥入房。<a id="a-Gq"></a>旧养黧犬一头。<a id="a-Gr"></a>并一寺内鼠乃有数千。<a id="a-Gs"></a>每旦来集。<a id="a-Gt"></a>犬鼠同食。<a id="a-Gu"></a>庭中堛满。<a id="a-Gv"></a>道俗共观。<a id="a-Gw"></a>一时失一鼠。<a id="a-Gx"></a>岑悲惋无聊。<a id="a-Gy"></a>必是犬杀。<a id="a-Gz"></a>便告责犬。<a id="a-H0"></a>犬便衔来。<a id="a-H1"></a>岑见懊恼。<a id="a-H2"></a>以杖捶犬。<a id="a-H3"></a>将鼠埋已悲哀恸哭。<a id="a-H4"></a>寺僧被鼠啮衣及箱。<a id="a-H5"></a>以告于岑。<a id="a-H6"></a>岑总召诸鼠。<a id="a-H7"></a>各令相保。<a id="a-H8"></a>一鼠无保。<a id="a-H9"></a>岑曰。<a id="a-HA"></a>汝何啮人衣。<a id="a-HB"></a>杖捶之。<a id="a-HC"></a>鼠不敢动。<a id="a-HD"></a>今为寺贫。<a id="a-HE"></a>便于讲堂东北白马泉下泺中迁记。<a id="a-HF"></a>某处为厨库某处为仓禀。<a id="a-HG"></a>人并笑之。<a id="a-HH"></a>经宿水缩地出。<a id="a-HI"></a>如语便作。<a id="a-HJ"></a>遂令丰渥。<a id="a-HK"></a>又遥记云。<a id="a-HL"></a>却后十六年。<a id="a-HM"></a>当有愚人于寺南立重阁者。<a id="a-HN"></a>然寺基业不亏。<a id="a-HO"></a>斗讼不可住耳。<a id="a-HP"></a>永徽中恰有人立重阁。<a id="a-HQ"></a>由此相讼。<a id="a-HR"></a>如其语焉。</p>
  <p id="aHS">丹阳通阇梨者。<a id="a-HT"></a>住天保寺。<a id="a-HU"></a>唐贞观末。<a id="a-HV"></a>年已八十。<a id="a-HW"></a>气力休健。<a id="a-HX"></a>仪容率素。<a id="a-HY"></a>常服纳衣。<a id="a-HZ"></a>衣厚一寸。<a id="a-Ha"></a>线如指大。<a id="a-Hb"></a>以用紩纳。<a id="a-Hc"></a>极清洁诵法华经。<a id="a-Hd"></a>市中乞食所得不异流俗。<a id="a-He"></a>得钱财修补寺舍。<a id="a-Hf"></a>其寺大堂梁时所立。<a id="a-Hg"></a>朱砂污洒涂之极厚。<a id="a-Hh"></a>唐初善禅师。<a id="a-Hi"></a>镀大铜像须水银就梁。<a id="a-Hj"></a>刮取所用充足余趾犹赤。<a id="a-Hk"></a>是知昔人为福竭于所贵。<a id="a-Hl"></a>不以为辞。<a id="a-Hm"></a>如不用者。<a id="a-Hn"></a>昔物何在。<a id="a-Ho"></a>其寺基郭。<a id="a-Hp"></a>补修所须。<a id="a-Hq"></a>云有古镇国金可取治护。<a id="a-Hr"></a>乃于寺北四十步。<a id="a-Hs"></a>依言掘得十斤。<a id="a-Ht"></a>用尽得三十斤。<a id="a-Hu"></a>便曰。<a id="a-Hv"></a>地下大有。<a id="a-Hw"></a>更取杀人。<a id="a-Hx"></a>于是便止。<a id="a-Hy"></a>后辄自营土窟于寺北拟终事。<a id="a-Hz"></a>时未之验也。<a id="a-I0"></a>不久告僧云。<a id="a-I1"></a>寻常命终须有付嘱。<a id="a-I2"></a>引诸财物指订嘱授。<a id="a-I3"></a>极有分明。<a id="a-I4"></a>经三日而神气爽健。<a id="a-I5"></a>而云将去。<a id="a-I6"></a>忽不知所在便就窟视之。<a id="a-I7"></a>门已塞开一小孔。<a id="a-I8"></a>在土撮卧。<a id="a-I9"></a>气已终矣。<a id="a-IA"></a>年九十余。</p>
  <p id="aIB">京师西北有废凝观寺。<a id="a-IC"></a>有夹纻立释迦举高丈六。<a id="a-ID"></a>仪相超异屡放光明。<a id="a-IE"></a>隋开皇三年。<a id="a-IF"></a>寺僧法庆所造。<a id="a-IG"></a>捻塑才了未加漆布。<a id="a-IH"></a>而庆忽终。<a id="a-II"></a>同日宝昌寺僧大智又终。<a id="a-IJ"></a>经三日稣。<a id="a-IK"></a>说云。<a id="a-IL"></a>初去飘飘若乘风雨。<a id="a-IM"></a>可行百里。<a id="a-IN"></a>乃见宫殿人物华绮非常。<a id="a-IO"></a>又见一人似若王者。<a id="a-IP"></a>左右仪仗甚有威雄。<a id="a-IQ"></a>顷间见庆来。<a id="a-IR"></a>而面有忧色。<a id="a-IS"></a>又见大像。<a id="a-IT"></a>谓殿上人曰。<a id="a-IU"></a>庆造我未了。<a id="a-IV"></a>何为令死。<a id="a-IW"></a>其人遽而下殿拜讫。<a id="a-IX"></a>呼阶下人曰。<a id="a-IY"></a>庆合死未。<a id="a-IZ"></a>答云。<a id="a-Ia"></a>命未尽而食尽。<a id="a-Ib"></a>彼曰。<a id="a-Ic"></a>可给荷叶而终其福寿。<a id="a-Id"></a>言已失像及庆所在。<a id="a-Ie"></a>时即问凝观寺僧云。<a id="a-If"></a>庆公死来三日。<a id="a-Ig"></a>所造丈六一夕亦失。<a id="a-Ih"></a>达曙方见。<a id="a-Ii"></a>时共嗟怪。<a id="a-Ij"></a>言详未讫。<a id="a-Ik"></a>人报云。<a id="a-Il"></a>庆稣活。<a id="a-Im"></a>众咸往问。<a id="a-In"></a>与大智说同。<a id="a-Io"></a>自尔旦旦解斋。<a id="a-Ip"></a>进荷叶六枚。<a id="a-Iq"></a>中食八枚。<a id="a-Ir"></a>凡欲食时。<a id="a-Is"></a>先以暖水沃令耎湿方食之。<a id="a-It"></a>周流远近率诸士女以成其像。<a id="a-Iu"></a>依像忏礼无爽晨昏。<a id="a-Iv"></a>以大业初卒。<a id="a-Iw"></a>春秋七十六。<a id="a-Ix"></a>近如雍州渭南人单道琮者云。<a id="a-Iy"></a>永徽五年因患风仪容改异。<a id="a-Iz"></a>差后味诸饮食咸臭。<a id="a-J0"></a>唯啖土饮水。<a id="a-J1"></a>时俗命为人蟺。<a id="a-J2"></a>今周行告乞。<a id="a-J3"></a>可年四十余。</p>
  <p id="aJ4">释德山。<a id="a-J5"></a>姓山氏。<a id="a-J6"></a>莫测何人。<a id="a-J7"></a>忽弃妻子入山修道。<a id="a-J8"></a>须发不暇削。<a id="a-J9"></a>衣食不暇给。<a id="a-JA"></a>唯息缘静念为得性也。<a id="a-JB"></a>人莫知其观行。<a id="a-JC"></a>视其相状如得定者。<a id="a-JD"></a>时游化竹林龙池。<a id="a-JE"></a>开悟道俗。<a id="a-JF"></a>以清简为本。<a id="a-JG"></a>每云。<a id="a-JH"></a>烦乱之法道俗同弊。<a id="a-JI"></a>故政烦则国乱。<a id="a-JJ"></a>心烦则意乱。<a id="a-JK"></a>水清则鱼石可见。<a id="a-JL"></a>神清则想倒可识。<a id="a-JM"></a>学清简者尚自諠烦。<a id="a-JN"></a>况在乱使焉可道哉。<a id="a-JO"></a>后入马鞍山。<a id="a-JP"></a>每多毒蛇。<a id="a-JQ"></a>噬人必死。<a id="a-JR"></a>然山来往都不为害。<a id="a-JS"></a>诸余僮侍晨夕所行。<a id="a-JT"></a>一无所惧。<a id="a-JU"></a>曾蹋被啮。<a id="a-JV"></a>山以水洗之。<a id="a-JW"></a>寻尔还复。<a id="a-JX"></a>后还天敕山夏坐树下。<a id="a-JY"></a>人来山所逢虎迫逐。<a id="a-JZ"></a>便入绳床下。<a id="a-Ja"></a>虎蹲床前。<a id="a-Jb"></a>山曰。<a id="a-Jc"></a>床下佛子肉味可胜贫道耶。<a id="a-Jd"></a>即脱衣以施。<a id="a-Je"></a>虎屈起而永去。<a id="a-Jf"></a>后其小子于山访获。<a id="a-Jg"></a>山曰。<a id="a-Jh"></a>尔来何为。<a id="a-Ji"></a>曰久不奉见。<a id="a-Jj"></a>生死不知。<a id="a-Jk"></a>故来定省。<a id="a-Jl"></a>山曰。<a id="a-Jm"></a>汝去各自觅活。<a id="a-Jn"></a>更来与杖。<a id="a-Jo"></a>去后数年又来。<a id="a-Jp"></a>山取杖欲捶之。<a id="a-Jq"></a>儿却住曰。<a id="a-Jr"></a>阇梨遇儿如他人。<a id="a-Js"></a>他人可受打耶。<a id="a-Jt"></a>山大笑曰。<a id="a-Ju"></a>吾不打尔者。<a id="a-Jv"></a>必更来败我道意。<a id="a-Jw"></a>遂长去。<a id="a-Jx"></a>山年九十余。<a id="a-Jy"></a>终于山谷舍。<a id="a-Jz"></a>时益州草堂寺旭上者。<a id="a-K0"></a>不知何许人。<a id="a-K1"></a>少居草堂。<a id="a-K2"></a>唯以禅诵为业。<a id="a-K3"></a>余无所营。<a id="a-K4"></a>蜀土尤尚二月八日四月八日。<a id="a-K5"></a>每至二时四方大集驰骋游遨。<a id="a-K6"></a>诸僧忙遽无一闲者。<a id="a-K7"></a>而旭端坐竹林泊然寂想。<a id="a-K8"></a>瓶水自溢炉香自然。<a id="a-K9"></a>诸人城西看了相从参之。<a id="a-KA"></a>旭俨然不动等同金石。<a id="a-KB"></a>三日之后方复如常。<a id="a-KC"></a>四众敬而异之。<a id="a-KD"></a>故睹如朝日之初出。<a id="a-KE"></a>同共目之为旭上也。<a id="a-KF"></a>年九十八。</p>
  <p id="aKG">释道悦。<a id="a-KH"></a>姓张。<a id="a-KI"></a>荆州昭丘人。<a id="a-KJ"></a>十二于玉泉寺出家受戒。<a id="a-KK"></a>安贫苦节。<a id="a-KL"></a>尤能持念大品法华。<a id="a-KM"></a>常诵为业。<a id="a-KN"></a>随有经戒日诵一卷。<a id="a-KO"></a>人并异之。<a id="a-KP"></a>初智者入于玉泉。<a id="a-KQ"></a>未有钟磬。<a id="a-KR"></a>于泉源所获怪石一片。<a id="a-KS"></a>悬而击之。<a id="a-KT"></a>声响清彻。<a id="a-KU"></a>悦于此寺每诵卷通。<a id="a-KV"></a>扣磬一下。<a id="a-KW"></a>闻者肃然。<a id="a-KX"></a>且其诵声如清流激韵。<a id="a-KY"></a>听者忘疲。<a id="a-KZ"></a>所以幽明往者屡有祥感。<a id="a-Ka"></a>一时患水腹胀如鼓。<a id="a-Kb"></a>更无余求。<a id="a-Kc"></a>唯念般若。<a id="a-Kd"></a>一夜正诵经次。<a id="a-Ke"></a>腹忽如裂水出滂流。<a id="a-Kf"></a>及试手寻洪肿顿消。<a id="a-Kg"></a>病忽失所。<a id="a-Kh"></a>斯所谓转障轻受者也。<a id="a-Ki"></a>昔朱粲贼扰。<a id="a-Kj"></a>唯悦守山。<a id="a-Kk"></a>盗来求减以惠给余。<a id="a-Kl"></a>更重取煮而不熟。<a id="a-Km"></a>惭而返之。<a id="a-Kn"></a>他日又来将加害命。<a id="a-Ko"></a>悦坐地不动曰。<a id="a-Kp"></a>害吾止此。<a id="a-Kq"></a>吾欲自见寺舍取尽。<a id="a-Kr"></a>遂放令引路。<a id="a-Ks"></a>行数步又坐曰。<a id="a-Kt"></a>吾沙门也。<a id="a-Ku"></a>非引路之人。<a id="a-Kv"></a>浮幻形骸任从白刃。<a id="a-Kw"></a>贼奇其高尚也。<a id="a-Kx"></a>送还本寺。<a id="a-Ky"></a>悦一生不衣蚕衣。<a id="a-Kz"></a>唯服麻布。<a id="a-L0"></a>汉阳王至山。<a id="a-L1"></a>睹悦风仪秀眉蕴服。<a id="a-L2"></a>请受戒品。<a id="a-L3"></a>又遗厚供一无所受。<a id="a-L4"></a>王作大布三衣一袭以奉之。<a id="a-L5"></a>因问何不着缯帛耶。<a id="a-L6"></a>答曰。<a id="a-L7"></a>蚕衣损命。<a id="a-L8"></a>乖忍辱之名。<a id="a-L9"></a>布服俭素。<a id="a-LA"></a>表慈悲之相。<a id="a-LB"></a>王曰。<a id="a-LC"></a>仲由不耻夫子见称。<a id="a-LD"></a>沙门慈忍固其然也。<a id="a-LE"></a>悦步影而食。<a id="a-LF"></a>少差虚嗽。<a id="a-LG"></a>食留一分。<a id="a-LH"></a>以资飞走沈泳之属。<a id="a-LI"></a>故慈善所熏。<a id="a-LJ"></a>或飞来肩上。<a id="a-LK"></a>或浮泊手中。<a id="a-LL"></a>虽衣弊服而绝无蚤虱。<a id="a-LM"></a>时又巡村乞虱养之。<a id="a-LN"></a>诫勿令杀。<a id="a-LO"></a>悦居山五十余年。<a id="a-LP"></a>春秋七十二矣。<a id="a-LQ"></a>终于岩所。<a id="a-LR"></a>永徽中。<a id="a-LS"></a>有人于青溪见一僧。<a id="a-LT"></a>擎锡跣足。<a id="a-LU"></a>自云般若师。<a id="a-LV"></a>言已不见。<a id="a-LW"></a>然生存常诵般若。<a id="a-LX"></a>故人咸号焉。</p>
  <p id="aLY">释慧耀。<a id="a-LZ"></a>姓岐。<a id="a-La"></a>襄阳人。<a id="a-Lb"></a>少沉密。<a id="a-Lc"></a>讷言敏行。<a id="a-Ld"></a>人共重之。<a id="a-Le"></a>受具后历游访道。<a id="a-Lf"></a>至郑川命师所。<a id="a-Lg"></a>又往衡岳思师所。<a id="a-Lh"></a>咸伏膺请益观用清明。<a id="a-Li"></a>思公于众曰。<a id="a-Lj"></a>公于实相观善有玄趣。<a id="a-Lk"></a>居山数年。<a id="a-Ll"></a>值思长往。<a id="a-Lm"></a>欲绝迹武当以希素尚。<a id="a-Ln"></a>行至巴丘曰。<a id="a-Lo"></a>此地禅律罕闻。<a id="a-Lp"></a>可随行化。<a id="a-Lq"></a>有江陵导因道懿法师。<a id="a-Lr"></a>闻志焉相携。<a id="a-Ls"></a>西上居导因寺。<a id="a-Lt"></a>积十四年不出户庭惟味禅静。<a id="a-Lu"></a>及智顗返乡。<a id="a-Lv"></a>叹为故乡不乏贤友足为模楷遗法也。<a id="a-Lw"></a>因是道俗稍来礼谒。<a id="a-Lx"></a>耀杜门密行不偶时俗。<a id="a-Ly"></a>以仁寿二年。<a id="a-Lz"></a>暮告人曰。<a id="a-M0"></a>吾不愿恼此众僧。<a id="a-M1"></a>欲往内华寺可以闲放。<a id="a-M2"></a>众固留不许。<a id="a-M3"></a>至三年二月有疾。<a id="a-M4"></a>见思命二师来迎。<a id="a-M5"></a>至三月六日跏坐直身而卒。<a id="a-M6"></a>年七十九。<a id="a-M7"></a>遂葬于内华。<a id="a-M8"></a>未终前。<a id="a-M9"></a>寺中三十余人。<a id="a-MA"></a>咸梦宝刹倾倒。<a id="a-MB"></a>及明异口同音而说之。<a id="a-MC"></a>昔日导因。<a id="a-MD"></a>今天皇寺是也。<a id="a-ME"></a>见有柏殿五间两厦。<a id="a-MF"></a>梁右军将军张僧瑶。<a id="a-MG"></a>自笔图画。<a id="a-MH"></a>殿其工正北卢舍那相好威严。<a id="a-MI"></a>光明时发。<a id="a-MJ"></a>殿前五级亦放光明。<a id="a-MK"></a>祥征休咎故不备述。<a id="a-ML"></a>由此奇感聊附此焉。</p>
  <p id="aMM">释道辩。<a id="a-MN"></a>齐人。<a id="a-MO"></a>住泰山灵岩寺。<a id="a-MP"></a>居无常所。<a id="a-MQ"></a>游行为任。<a id="a-MR"></a>经史洞达偏解数术。<a id="a-MS"></a>以大业年中来游襄部。<a id="a-MT"></a>年过七十。<a id="a-MU"></a>又与同邑僧神辩。<a id="a-MV"></a>相随杖策。<a id="a-MW"></a>登临眺望山水。<a id="a-MX"></a>多所表诣如曾闻见。<a id="a-MY"></a>行至禅居寺南岭望云。<a id="a-MZ"></a>此寺达者所营。<a id="a-Ma"></a>极尽山势。<a id="a-Mb"></a>众侣繁盛清肃有余。<a id="a-Mc"></a>如何后锐于前起阁。<a id="a-Md"></a>寺僧非唯寡少。<a id="a-Me"></a>更增諠诤。<a id="a-Mf"></a>相接曾未经涉。<a id="a-Mg"></a>恰如其言。<a id="a-Mh"></a>于是盘游诸寺。<a id="a-Mi"></a>备陈胜负。<a id="a-Mj"></a>莫不幽通前识鉴彻精灵。<a id="a-Mk"></a>又至诸墓亦陈休咎。<a id="a-Ml"></a>有士俗忘姓名。<a id="a-Mm"></a>去者请为图其坟茔。<a id="a-Mn"></a>巡历岘原示其一所曰。<a id="a-Mo"></a>此中安墓足食丰财。<a id="a-Mp"></a>入地三尺获粟一升。<a id="a-Mq"></a>又深一丈获石二片五彩交映。<a id="a-Mr"></a>斯曰财缘。<a id="a-Ms"></a>依言掘凿果获粟石。<a id="a-Mt"></a>遂行卜葬。<a id="a-Mu"></a>至今殷有。<a id="a-Mv"></a>襄州有袁山松者。<a id="a-Mw"></a>博览经诰。<a id="a-Mx"></a>时号儒宗。<a id="a-My"></a>闻辩学广故来寻造。<a id="a-Mz"></a>以杨子太玄王弼易道。<a id="a-N0"></a>用相探嗔。<a id="a-N1"></a>辩曰。<a id="a-N2"></a>杨王道术未足研寻。<a id="a-N3"></a>可赐愚徒无闻智者。<a id="a-N4"></a>松勃然变色。<a id="a-N5"></a>笑辩抑扬。<a id="a-N6"></a>辩曰。<a id="a-N7"></a>公学未周。<a id="a-N8"></a>信其前述。<a id="a-N9"></a>可除我固。<a id="a-NA"></a>当为指归。<a id="a-NB"></a>便引太玄经云。<a id="a-NC"></a>又于玄象偏所留心。<a id="a-ND"></a>曾不寝卧夜便露视。<a id="a-NE"></a>审宿度之所次。<a id="a-NF"></a>察孛彗之光景。<a id="a-NG"></a>便告人云。<a id="a-NH"></a>吾昔于裕法师所。<a id="a-NI"></a>学观七曜。<a id="a-NJ"></a>告余云。<a id="a-NK"></a>晋朝道安。<a id="a-NL"></a>妙于此术。<a id="a-NM"></a>人虽化往遗文在焉。<a id="a-NN"></a>其所注素女之经。<a id="a-NO"></a>最为要举。<a id="a-NP"></a>恨失其本。<a id="a-NQ"></a>如何得之。<a id="a-NR"></a>时有一僧偶然获本。<a id="a-NS"></a>请为披决。<a id="a-NT"></a>辩得欣然。<a id="a-NU"></a>即为销摘。<a id="a-NV"></a>此僧茫味情犹梦海。<a id="a-NW"></a>遂以惠之。<a id="a-NX"></a>辩曰。<a id="a-NY"></a>安目弥天。<a id="a-NZ"></a>诚非虚称。<a id="a-Na"></a>学统弥纶数术穷尽。<a id="a-Nb"></a>此虽四纸文综无遗。<a id="a-Nc"></a>要约包富灵台所尽。<a id="a-Nd"></a>于时月临井宿。<a id="a-Ne"></a>便云。<a id="a-Nf"></a>事在西楚。<a id="a-Ng"></a>可告道俗。<a id="a-Nh"></a>宜营水备。<a id="a-Ni"></a>不盈两夕汉江大涨。<a id="a-Nj"></a>汛溢襄邑城隍将没。<a id="a-Nk"></a>预见之明其类若此。<a id="a-Nl"></a>所得财物并用市金。<a id="a-Nm"></a>将事合丹拟延其寿。<a id="a-Nn"></a>人告来盗不可行之。<a id="a-No"></a>便云。<a id="a-Np"></a>盗假遁甲六丁。<a id="a-Nq"></a>吾明此术。<a id="a-Nr"></a>常以月朔加气。<a id="a-Ns"></a>何得相欺。<a id="a-Nt"></a>吾不畏也。<a id="a-Nu"></a>以义宁年。<a id="a-Nv"></a>与神辩南游岭表。<a id="a-Nw"></a>不知所往。</p>
  <p id="aNx">释慧琳。<a id="a-Ny"></a>姓薛。<a id="a-Nz"></a>绵州神泉人。<a id="a-O0"></a>以隋初隐于建明寺。<a id="a-O1"></a>清虚守静与物不群。<a id="a-O2"></a>寺有塑像常在供养。<a id="a-O3"></a>像为生须三十六枚。<a id="a-O4"></a>大业末年。<a id="a-O5"></a>扫一古坟。<a id="a-O6"></a>竖二竹竿云。<a id="a-O7"></a>是天眼。<a id="a-O8"></a>后忽拔一云。<a id="a-O9"></a>弘农扬为魔所拔也。<a id="a-OA"></a>不久义宁嗣历。<a id="a-OB"></a>有时着复衣夏坐坟上。<a id="a-OC"></a>日虽炎赫身无热状。<a id="a-OD"></a>口虽涉道形同于俗。<a id="a-OE"></a>言谈之次以理居先。<a id="a-OF"></a>雒县先有育王浮图。<a id="a-OG"></a>琳忽一时历村借车三百乘。<a id="a-OH"></a>云欲向雒县迎浮图于此安置。<a id="a-OI"></a>未经旬日遂被火烧。<a id="a-OJ"></a>武德年中。<a id="a-OK"></a>潜伏草野。<a id="a-OL"></a>人莫知也。<a id="a-OM"></a>彼有杨祜师不测何人。<a id="a-ON"></a>直往草中相见。<a id="a-OO"></a>曾生未面宛若旧朋。<a id="a-OP"></a>各云。<a id="a-OQ"></a>别来八百年矣。<a id="a-OR"></a>曾为人咒病得差。<a id="a-OS"></a>病者令女赍裙以施。<a id="a-OT"></a>女遂留衣送直。<a id="a-OU"></a>琳遥见谓曰。<a id="a-OV"></a>但将裙来我不须钱。<a id="a-OW"></a>女惊其圣。<a id="a-OX"></a>以贞观四年示从物故。</p>
  <p id="aOY">释洪满。<a id="a-OZ"></a>姓梁。<a id="a-Oa"></a>安定人。<a id="a-Ob"></a>在俗年十五遇时患。<a id="a-Oc"></a>双足挛躄。<a id="a-Od"></a>常念观音经三年。<a id="a-Oe"></a>忽有僧执澡罐。<a id="a-Of"></a>在前立不言。<a id="a-Og"></a>问曰。<a id="a-Oh"></a>师从何来。<a id="a-Oi"></a>答曰。<a id="a-Oj"></a>以檀越常唤所以来。<a id="a-Ok"></a>满扣头问曰。<a id="a-Ol"></a>弟子往何罪报。<a id="a-Om"></a>今施此挛躄。<a id="a-On"></a>僧曰。<a id="a-Oo"></a>汝前身拘缚物命。<a id="a-Op"></a>余殃致尔。<a id="a-Oq"></a>汝但闭目。<a id="a-Or"></a>吾为汝疗之。<a id="a-Os"></a>满随言冥目。<a id="a-Ot"></a>但觉两膝上各如拔六七寸。<a id="a-Ou"></a>丁却既了。<a id="a-Ov"></a>开目将欲谢恩。<a id="a-Ow"></a>失僧所在。<a id="a-Ox"></a>起行如故。<a id="a-Oy"></a>满乃悟是观音。<a id="a-Oz"></a>因尔精诚誓不妻娶。<a id="a-P0"></a>后忽自通禅观。<a id="a-P1"></a>安坐不动。<a id="a-P2"></a>乃经三日七日者。<a id="a-P3"></a>开皇初元变俗从道。<a id="a-P4"></a>住救度寺。<a id="a-P5"></a>大业融并入居法海。<a id="a-P6"></a>贞观十三年卒。<a id="a-P7"></a>春秋八十三矣。</p>
  <p id="aP8">释慧聪。<a id="a-P9"></a>姓王。<a id="a-PA"></a>出家已后游行斋讲。<a id="a-PB"></a>手不释卷。<a id="a-PC"></a>寻经旨趣心自欣跃。<a id="a-PD"></a>苦形节食行知足行。<a id="a-PE"></a>自云。<a id="a-PF"></a>法华经。<a id="a-PG"></a>常不轻菩萨。<a id="a-PH"></a>不专读诵经典。<a id="a-PI"></a>但行礼拜四众。<a id="a-PJ"></a>尚得六根清净。<a id="a-PK"></a>我何为不礼诸佛世尊。<a id="a-PL"></a>即于别院闭门。<a id="a-PM"></a>常礼万五千佛。<a id="a-PN"></a>依经自唱。<a id="a-PO"></a>一一礼之。<a id="a-PP"></a>寺僧怪其所作。<a id="a-PQ"></a>于壁隙伺之。<a id="a-PR"></a>见礼拜头下天龙八部等亦头下。<a id="a-PS"></a>数数非一。<a id="a-PT"></a>诸人来其院者。<a id="a-PU"></a>无不心战走出。<a id="a-PV"></a>恒闻异香蔚蔚尔。<a id="a-PW"></a>及死在。<a id="a-PX"></a>贞观年中院绝人往。<a id="a-PY"></a>每夜常闻弹指礼拜行道等相。</p>
  <p id="aPZ">释法通。<a id="a-Pa"></a>姓关。<a id="a-Pb"></a>京兆鄠人。<a id="a-Pc"></a>小出家。<a id="a-Pd"></a>极尪弱。<a id="a-Pe"></a>随风偃什似任罗绮。<a id="a-Pf"></a>由是同侣颇轻之。<a id="a-Pg"></a>通辄流泪。<a id="a-Ph"></a>一朝对观音像慨慷曰。<a id="a-Pi"></a>通闻菩萨圣鉴所愿克从。<a id="a-Pj"></a>乞垂提诱免斯轻侮。<a id="a-Pk"></a>因斯诵观音经昼夜不舍。<a id="a-Pl"></a>后岁余归本生觐母。<a id="a-Pm"></a>旦食讫。<a id="a-Pn"></a>假寐于庭树下。<a id="a-Po"></a>少间口中涎沫流液。<a id="a-Pp"></a>向有三升。<a id="a-Pq"></a>母以为物忤。<a id="a-Pr"></a>遽呼觉问。<a id="a-Ps"></a>何事如此。<a id="a-Pt"></a>通曰。<a id="a-Pu"></a>向见有人遗三驴驮筋。<a id="a-Pv"></a>通啖始一驴。<a id="a-Pw"></a>娘呼遂觉。<a id="a-Px"></a>余二失之。<a id="a-Py"></a>自尔觉身力雄勇肌肤坚[革*卬]。<a id="a-Pz"></a>密举大木石不以为重。<a id="a-Q0"></a>寺有僧戡者。<a id="a-Q1"></a>膂力之最。<a id="a-Q2"></a>通窃取袈裟安在柱下。<a id="a-Q3"></a>戡初不见。<a id="a-Q4"></a>谓是神鬼所为。<a id="a-Q5"></a>通笑为举梁抽取。<a id="a-Q6"></a>戡大骇服。<a id="a-Q7"></a>有大石臼重五百余斤。<a id="a-Q8"></a>通于南山负来供僧用。<a id="a-Q9"></a>今见在贮水施禽鸟。<a id="a-QA"></a>隋高祖重之。<a id="a-QB"></a>有西蕃贡一人。<a id="a-QC"></a>云大壮。<a id="a-QD"></a>在北门试相扑无得者。<a id="a-QE"></a>帝颇恧之云。<a id="a-QF"></a>大隋国无有健者。<a id="a-QG"></a>召通来令相扑。<a id="a-QH"></a>通曰。<a id="a-QI"></a>何处出家人为此事。<a id="a-QJ"></a>必知气力。<a id="a-QK"></a>把手即知。<a id="a-QL"></a>便唤彼来。<a id="a-QM"></a>通任其把捉。<a id="a-QN"></a>其人努力把捉。<a id="a-QO"></a>通都不以为怀。<a id="a-QP"></a>至通后捉。<a id="a-QQ"></a>总揽两手急搦。<a id="a-QR"></a>一时血出外灒。<a id="a-QS"></a>彼即蟠卧在地乞命。<a id="a-QT"></a>通放之曰。<a id="a-QU"></a>我不敢杀捉。<a id="a-QV"></a>恐尔手碎去。<a id="a-QW"></a>于是大伏。<a id="a-QX"></a>举朝称庆京邑弄力者闻而造之。<a id="a-QY"></a>通为把豆麦便碎。<a id="a-QZ"></a>倒曳车牛却行。<a id="a-Qa"></a>当时壮士命为天力士也。<a id="a-Qb"></a>炀帝末。<a id="a-Qc"></a>避乱隐南山。<a id="a-Qd"></a>乃负一具硙并犊子。<a id="a-Qe"></a>大神通也。<a id="a-Qf"></a>未几丁母忧出山归葬。<a id="a-Qg"></a>事了返山。<a id="a-Qh"></a>虽力兼百夫。<a id="a-Qi"></a>未曾忤物。<a id="a-Qj"></a>精诚节约。<a id="a-Qk"></a>时辈推之。<a id="a-Ql"></a>以武德初卒。<a id="a-Qm"></a>春秋五十六。</p>
  <p id="aQn">释慧因。<a id="a-Qo"></a>姓张。<a id="a-Qp"></a>清河武城人。<a id="a-Qq"></a>昔依贤法师。<a id="a-Qr"></a>后以雅志卓然众所推伏。<a id="a-Qs"></a>欲屈知寺任。<a id="a-Qt"></a>遂巡于蜀川询求禅律。<a id="a-Qu"></a>访无夷险必往参请。<a id="a-Qv"></a>唐运大通。<a id="a-Qw"></a>自蜀而返。<a id="a-Qx"></a>于时州别一寺。<a id="a-Qy"></a>但三十僧。<a id="a-Qz"></a>因即其一。<a id="a-R0"></a>持维志节终始无忘。<a id="a-R1"></a>后为开圣本寺。<a id="a-R2"></a>去荆五十余里。<a id="a-R3"></a>山薮旷迥阻绝风烟。<a id="a-R4"></a>乃独止此山草庵兰若。<a id="a-R5"></a>二十余载。<a id="a-R6"></a>四远咸依。<a id="a-R7"></a>昔智者遗言。<a id="a-R8"></a>今宛符会。<a id="a-R9"></a>贞观十九年大旱。<a id="a-RA"></a>而寺石泉独无有竭。<a id="a-RB"></a>乃自负水外给。<a id="a-RC"></a>飞走由斯获济。<a id="a-RD"></a>江陵令卢行余。<a id="a-RE"></a>承闻往之。<a id="a-RF"></a>索水饮马。<a id="a-RG"></a>因负而给之。<a id="a-RH"></a>行余谓少。<a id="a-RI"></a>颇出恚言。<a id="a-RJ"></a>便遣马就寺。<a id="a-RK"></a>俄值群猪来。<a id="a-RL"></a>路人无敢犯。<a id="a-RM"></a>后有二人。<a id="a-RN"></a>寺北窃食辛肉。<a id="a-RO"></a>虎来拥绕哮吼。<a id="a-RP"></a>将啖其人。<a id="a-RQ"></a>得急逃窜无方。<a id="a-RR"></a>因闻往救。<a id="a-RS"></a>虎乃潜退。<a id="a-RT"></a>斯戒德慈明为若此也。<a id="a-RU"></a>法华一部。<a id="a-RV"></a>毗尼戒本。<a id="a-RW"></a>行往常诵。<a id="a-RX"></a>未忘心口。<a id="a-RY"></a>年七十五。<a id="a-RZ"></a>卒于本寺。</p>
  <p id="aRa">释法施。<a id="a-Rb"></a>姓江。<a id="a-Rc"></a>武当人。<a id="a-Rd"></a>少而弘直。<a id="a-Re"></a>神智难测。<a id="a-Rf"></a>形无定方。<a id="a-Rg"></a>出处不滞。<a id="a-Rh"></a>游巴陵显安寺。<a id="a-Ri"></a>娑罗树下宴默。<a id="a-Rj"></a>而人亦莫之顾也。<a id="a-Rk"></a>依荆南记云。<a id="a-Rl"></a>晋永康元年。<a id="a-Rm"></a>僧房床下忽生一树。<a id="a-Rn"></a>随伐随生。<a id="a-Ro"></a>如是非一。<a id="a-Rp"></a>树生逾疾。<a id="a-Rq"></a>咸共异之。<a id="a-Rr"></a>置而不剪。<a id="a-Rs"></a>旬日之间植柯极栋。<a id="a-Rt"></a>遂移房避之。<a id="a-Ru"></a>自尔已后。<a id="a-Rv"></a>树长便迟。<a id="a-Rw"></a>但极晚秀夏中方有花。<a id="a-Rx"></a>叶秋落与众木不殊。<a id="a-Ry"></a>多历年稔人莫识也。<a id="a-Rz"></a>后外国僧见攀。<a id="a-S0"></a>而流涕曰。<a id="a-S1"></a>此娑罗树也。<a id="a-S2"></a>佛处其下涅槃。<a id="a-S3"></a>吾思本事所以泣耳。<a id="a-S4"></a>而花开细白不足观采。<a id="a-S5"></a>元嘉十一年。<a id="a-S6"></a>忽生一花。<a id="a-S7"></a>形色如芙蓉树。<a id="a-S8"></a>今见在此。<a id="a-S9"></a>亦一方之奇迹也。<a id="a-SA"></a>隋末丧乱。<a id="a-SB"></a>称兵非一。<a id="a-SC"></a>萧铣时为罗县令。<a id="a-SD"></a>施拊背指巴陵城曰。<a id="a-SE"></a>此天子城也。<a id="a-SF"></a>后果王之米极平贱。<a id="a-SG"></a>施诫深藏。<a id="a-SH"></a>人不测其言。<a id="a-SI"></a>于后米斗直万五千。<a id="a-SJ"></a>饥馁者众。<a id="a-SK"></a>如此记授来事若指诸掌。<a id="a-SL"></a>赵郡王伐伪梁。<a id="a-SM"></a>铣问。<a id="a-SN"></a>今事如何。<a id="a-SO"></a>施遗双铜筋。<a id="a-SP"></a>铣曰。<a id="a-SQ"></a>令我同矣。<a id="a-SR"></a>遂举众归化。<a id="a-SS"></a>百姓咸赖。<a id="a-ST"></a>其德弘矣。<a id="a-SU"></a>尝于江陵北头陀。<a id="a-SV"></a>虎来床侧。<a id="a-SW"></a>人来语虎曰。<a id="a-SX"></a>佛子闭目。<a id="a-SY"></a>虎即低头闭目。<a id="a-SZ"></a>斯遇猛兽如家犬者。<a id="a-Sa"></a>斯人在斯。<a id="a-Sb"></a>诵胜天王一部。<a id="a-Sc"></a>静念出观诵而美之。<a id="a-Sd"></a>而精进牢强越于常伍。<a id="a-Se"></a>后潜形高迈。</p>
  <p id="aSf">释慧岸者。<a id="a-Sg"></a>未详何人。<a id="a-Sh"></a>面鼻似胡。<a id="a-Si"></a>言同蜀汉。<a id="a-Sj"></a>往来市里默言无准。<a id="a-Sk"></a>人不之异。<a id="a-Sl"></a>武德三年。<a id="a-Sm"></a>科租至岷州。<a id="a-Sn"></a>程期甚促。<a id="a-So"></a>蜀人初不闻。<a id="a-Sp"></a>谓在天外。<a id="a-Sq"></a>人有僦购科索万钱。<a id="a-Sr"></a>转更惊急。<a id="a-Ss"></a>谓往鬼国被去者。<a id="a-St"></a>皆为死计。<a id="a-Su"></a>散费资粮。<a id="a-Sv"></a>为不行之计。<a id="a-Sw"></a>岸于新繁市大笑曰。<a id="a-Sx"></a>但去必见欢喜。<a id="a-Sy"></a>捉负租拗折数枚。<a id="a-Sz"></a>众人去至鹿头道逢敕停。<a id="a-T0"></a>此前言之验也。<a id="a-T1"></a>武德六年。<a id="a-T2"></a>辄复悲泣不能自禁。<a id="a-T3"></a>曰谁能见烦恼因。<a id="a-T4"></a>没水求死。<a id="a-T5"></a>众人争入水接之。<a id="a-T6"></a>乃端坐水底已卒。<a id="a-T7"></a>卒后其年亢旱不收。<a id="a-T8"></a>疫死众矣。</p>
  <p id="aT9">释法运。<a id="a-TA"></a>姓邓。<a id="a-TB"></a>荆州长林人。<a id="a-TC"></a>姿容挺秀。<a id="a-TD"></a>有拔群之美。<a id="a-TE"></a>至于算历五行。<a id="a-TF"></a>洞其幽致。<a id="a-TG"></a>传述楚二晦星。<a id="a-TH"></a>以运为一也。<a id="a-TI"></a>后值智旷禅师。<a id="a-TJ"></a>诲以出俗之资。<a id="a-TK"></a>便削除俗玩。<a id="a-TL"></a>剃发入道。<a id="a-TM"></a>修学禅要志乐闲寂。<a id="a-TN"></a>别于开圣西北起一道场。<a id="a-TO"></a>如常观行不隔昏晓。<a id="a-TP"></a>尝诵七佛咒等救济。<a id="a-TQ"></a>无不辄应。<a id="a-TR"></a>隋末虎暴摩顶曰。<a id="a-TS"></a>天下正乱百姓遑遑。<a id="a-TT"></a>汝可远藏莫为他厌。<a id="a-TU"></a>及八营贼主杨道生承名迎接安置供给。<a id="a-TV"></a>萧铣次立又加奉敬。<a id="a-TW"></a>所获施物即入悲敬二田。<a id="a-TX"></a>又于州内别置道场。<a id="a-TY"></a>号为龙归精舍。<a id="a-TZ"></a>铣乃请问兴亡。<a id="a-Ta"></a>答曰。<a id="a-Tb"></a>贫道薄德不得久为善友。<a id="a-Tc"></a>时不测其言也。<a id="a-Td"></a>不久赵郡王恭溯游兵至。<a id="a-Te"></a>又加顶谒兵。<a id="a-Tf"></a>又东下图像随身。<a id="a-Tg"></a>又留一影令运慈属。<a id="a-Th"></a>允所谓道德之感动也。<a id="a-Ti"></a>尝有信心士女。<a id="a-Tj"></a>晨夕供施。<a id="a-Tk"></a>妖邪鬼怪见必回心。<a id="a-Tl"></a>社庙神祇悉参归戒。<a id="a-Tm"></a>以武德中化往。<a id="a-Tn"></a>春秋六十。<a id="a-To"></a>葬于开圣寺智旷禅师塔侧。</p>
  <p id="aTp">贞观年中。<a id="a-Tq"></a>辽西柳城靺鞨名帝示阶者。<a id="a-Tr"></a>年十八时逃入高丽。<a id="a-Ts"></a>拾得二寸许铜像。<a id="a-Tt"></a>不知何神明。<a id="a-Tu"></a>安皮袋中。<a id="a-Tv"></a>每有饮啖酒肉。<a id="a-Tw"></a>拔出祭之。<a id="a-Tx"></a>逢高丽捉获。<a id="a-Ty"></a>具说我是北边靺鞨。<a id="a-Tz"></a>不信谓是细作。<a id="a-U0"></a>斫之三刀不伤皮肉。<a id="a-U1"></a>疑是神人。<a id="a-U2"></a>问有何道术。<a id="a-U3"></a>答曰无也。<a id="a-U4"></a>唯供养神明而已。<a id="a-U5"></a>乃出示之。<a id="a-U6"></a>曰此我国中佛也。<a id="a-U7"></a>因说本末。<a id="a-U8"></a>看像背上有三刀痕。<a id="a-U9"></a>遂放之令往唐国。<a id="a-UA"></a>彼大有佛事。<a id="a-UB"></a>可咨问也。<a id="a-UC"></a>其人得信在怀深厌俗网。<a id="a-UD"></a>今在幽州出家。<a id="a-UE"></a>大聪明有仪止。<a id="a-UF"></a>巡讲采听。<a id="a-UG"></a>随闻便解。<a id="a-UH"></a>有疑录出。<a id="a-UI"></a>以问者皆深隐。<a id="a-UJ"></a>远思者难之。</p>
  <p id="aUK">释智显。<a id="a-UL"></a>住辽州护明寺。<a id="a-UM"></a>少出家。<a id="a-UN"></a>戒操贞峻立操耿介。<a id="a-UO"></a>勇锐居怀。<a id="a-UP"></a>闻川闻见莫不高赏。<a id="a-UQ"></a>专务坐禅。<a id="a-UR"></a>人不知其所诣。<a id="a-US"></a>隋末贼起。<a id="a-UT"></a>川原交阵相推不已。<a id="a-UU"></a>动经旬朔。<a id="a-UV"></a>显于两阵以道和通。<a id="a-UW"></a>往返弥时。<a id="a-UX"></a>俱随和散。<a id="a-UY"></a>合郡同嘉。<a id="a-UZ"></a>敬而重之。<a id="a-Ua"></a>后与道俗十余行值突厥。<a id="a-Ub"></a>并被驱掠。<a id="a-Uc"></a>显遂隐身不见。<a id="a-Ud"></a>后访得问。<a id="a-Ue"></a>云我念观音不值贼。<a id="a-Uf"></a>有同学在箕山守静。<a id="a-Ug"></a>猎者夺粮顿尽。<a id="a-Uh"></a>显远知之使人送米。<a id="a-Ui"></a>其通幽解网非可究也。<a id="a-Uj"></a>而任吹虚舟无所拘碍。<a id="a-Uk"></a>每有苦处辄往救拔。<a id="a-Ul"></a>是知大悲摄济随方利生。<a id="a-Um"></a>虽行位殊伦。<a id="a-Un"></a>而心焉靡异。<a id="a-Uo"></a>不测其终。</p>
  <p id="aUp">释法聪。<a id="a-Uq"></a>姓陈。<a id="a-Ur"></a>住苏州常乐寺。<a id="a-Us"></a>初负帙周游法席参诣。<a id="a-Ut"></a>随闻虽晓然未本意。<a id="a-Uu"></a>意在息言。<a id="a-Uv"></a>然言为理诠。<a id="a-Uw"></a>事须博览。<a id="a-Ux"></a>不着为本无得虚延。<a id="a-Uy"></a>如灰除垢。<a id="a-Uz"></a>灰亦须净。<a id="a-V0"></a>后往金陵摄山栖霞寺观顾泉石僧众清严。<a id="a-V1"></a>一见发心思从解发。<a id="a-V2"></a>时遇善友依言度脱。<a id="a-V3"></a>遂诵大品不久便通。<a id="a-V4"></a>又往会稽。<a id="a-V5"></a>听一音慧敏法师讲。<a id="a-V6"></a>得自于心荡然无累。<a id="a-V7"></a>贞观十五年。<a id="a-V8"></a>还杭苏等州。<a id="a-V9"></a>开导集众。<a id="a-VA"></a>受道者三百余人。<a id="a-VB"></a>自尔华严涅槃相续二十余遍。<a id="a-VC"></a>贞观十九年。<a id="a-VD"></a>嘉兴县高王神。<a id="a-VE"></a>降其祝曰。<a id="a-VF"></a>为我请聪法师受菩萨戒。<a id="a-VG"></a>依言为授。<a id="a-VH"></a>又降祝曰。<a id="a-VI"></a>自今以往酒肉五辛一切悉断。<a id="a-VJ"></a>后若祈福可请众僧。<a id="a-VK"></a>在庙设斋行道。<a id="a-VL"></a>又二十一年。<a id="a-VM"></a>海盐县鄱阳府君神。<a id="a-VN"></a>因常祭会。<a id="a-VO"></a>降祝曰。<a id="a-VP"></a>为我请聪法师讲涅槃经。<a id="a-VQ"></a>道俗奉迎幡花相接。<a id="a-VR"></a>遂往就讲。<a id="a-VS"></a>余数纸在。<a id="a-VT"></a>又降祝曰。<a id="a-VU"></a>蒙法师讲说。<a id="a-VV"></a>得禀法言。<a id="a-VW"></a>神道业障多有苦恼。<a id="a-VX"></a>自听法来。<a id="a-VY"></a>身鳞甲内细虫啖苦已得轻升。<a id="a-VZ"></a>愿道俗为我稽请法师。<a id="a-Va"></a>更讲大品一遍乃不违之。<a id="a-Vb"></a>显庆元年冬。<a id="a-Vc"></a>谓弟子曰。<a id="a-Vd"></a>吾不久舍报。<a id="a-Ve"></a>可施诸禽鸟。<a id="a-Vf"></a>而恒讲不辍。<a id="a-Vg"></a>后讲于高座上。<a id="a-Vh"></a>尘尾忽堕而终。<a id="a-Vi"></a>春秋七十一矣。</p>
  <p id="aVj">释僧明者。<a id="a-Vk"></a>不知何人。<a id="a-Vl"></a>在五台娑婆古寺。<a id="a-Vm"></a>所营屋宇二十余间。<a id="a-Vn"></a>守一切经。<a id="a-Vo"></a>禅诵为业。<a id="a-Vp"></a>自云。<a id="a-Vq"></a>年十七时从师上五台。<a id="a-Vr"></a>东礼花林山访文殊师利。<a id="a-Vs"></a>至一石谷。<a id="a-Vt"></a>渐深见有石臼木杵。<a id="a-Vu"></a>又见两人形大无影眉长披发眼睑上掩。<a id="a-Vv"></a>师便顶礼请救。<a id="a-Vw"></a>其人曰汝谷臭小远从何来。<a id="a-Vx"></a>答昭果寺僧。<a id="a-Vy"></a>习禅乐道。<a id="a-Vz"></a>隐在娑婆已数十年。<a id="a-W0"></a>然食五谷愿真人救苦报。<a id="a-W1"></a>曰待共众议。<a id="a-W2"></a>须臾更一人来。<a id="a-W3"></a>长大著树皮衣。<a id="a-W4"></a>云汝来已久。<a id="a-W5"></a>可遂我至寺。<a id="a-W6"></a>行大石侧。<a id="a-W7"></a>忽见山谷异常廊院周绕状若天宫。<a id="a-W8"></a>有十四五人同坐谈笑。<a id="a-W9"></a>问所来方。<a id="a-WA"></a>言议久之。<a id="a-WB"></a>送出后重寻失路。<a id="a-WC"></a>还旧业定。<a id="a-WD"></a>以贞观十六年卒。<a id="a-WE"></a>八十一矣。<a id="a-WF"></a>今娑婆寺二甎塔存。</p>
  <p id="aWG">释明隐者。<a id="a-WH"></a>少习禅学。<a id="a-WI"></a>次第观十一切入。<a id="a-WJ"></a>在中台北木瓜谷寺三十年。<a id="a-WK"></a>唯以定业余无所怀。<a id="a-WL"></a>又往佛光山寺七年。<a id="a-WM"></a>又住大孚寺九年。<a id="a-WN"></a>志道之徒相从不绝。<a id="a-WO"></a>道俗供事填委山林。<a id="a-WP"></a>永徽二年。<a id="a-WQ"></a>代州都督。<a id="a-WR"></a>以昭果寺僧徒事须纲领。<a id="a-WS"></a>追还寺任。<a id="a-WT"></a>辞不获免。<a id="a-WU"></a>龙朔元年十月。<a id="a-WV"></a>卒于此寺。<a id="a-WW"></a>端坐熙怡如在久定。<a id="a-WX"></a>其五台山有故宕昌寺。<a id="a-WY"></a>甘泉美岫往而忘返。<a id="a-WZ"></a>有僧服水得仙。<a id="a-Wa"></a>身如罗縠。<a id="a-Wb"></a>明见藏府骨髓。<a id="a-Wc"></a>武德年末行于山泽。<a id="a-Wd"></a>今村中父老目者十余人说之。<a id="a-We"></a>五台山者。<a id="a-Wf"></a>斯为神圣所憩。<a id="a-Wg"></a>中台最高。<a id="a-Wh"></a>所望诸山并下。<a id="a-Wi"></a>上有大泉名曰太华。<a id="a-Wj"></a>傍有二塔。<a id="a-Wk"></a>后诸小石塔动有百千。<a id="a-Wl"></a>云是孝文从北恒安至此所立。<a id="a-Wm"></a>石上人马大迹俨然如初。<a id="a-Wn"></a>从中台东南三十里。<a id="a-Wo"></a>至大孚灵鹫寺。<a id="a-Wp"></a>南有花园。<a id="a-Wq"></a>前后遇圣。<a id="a-Wr"></a>多于此地。<a id="a-Ws"></a>有东西二道场。<a id="a-Wt"></a>中含一谷西北上八里许。<a id="a-Wu"></a>有王子烧身塔。<a id="a-Wv"></a>寺元是齐帝第三子。<a id="a-Ww"></a>性乐佛法思见文殊。<a id="a-Wx"></a>故来山寻。<a id="a-Wy"></a>如其所愿烧身供养。<a id="a-Wz"></a>因而起塔。<a id="a-X0"></a>所将内侍刘谦之。<a id="a-X1"></a>于此寺中七日行道。<a id="a-X2"></a>祈请文殊。<a id="a-X3"></a>既遇圣者掩复丈夫。<a id="a-X4"></a>晓悟华严经义。<a id="a-X5"></a>乃造华严论六百卷。<a id="a-X6"></a>今五台诸寺收束犹有三百许卷。<a id="a-X7"></a>近龙朔中。<a id="a-X8"></a>主人令会昌寺僧会赜。<a id="a-X9"></a>两度将功德物往彼修补塔尊仪。<a id="a-XA"></a>与五台县官同往。<a id="a-XB"></a>备见圣迹。<a id="a-XC"></a>异香钟声相续不绝。</p>
  <p id="aXD">释法空者。<a id="a-XE"></a>不知何人。<a id="a-XF"></a>隋末任雁门郡府鹰击郎将。<a id="a-XG"></a>时年四十。<a id="a-XH"></a>欻自生厌离。<a id="a-XI"></a>见妻子家宅。<a id="a-XJ"></a>如牢狱桎梏。<a id="a-XK"></a>志慕佛法情无已。<a id="a-XL"></a>已总召家属曰。<a id="a-XM"></a>吾为尔沈日久矣。<a id="a-XN"></a>旦夕区区。<a id="a-XO"></a>止是供给。<a id="a-XP"></a>可各自取计。<a id="a-XQ"></a>吾自决矣。<a id="a-XR"></a>便裹粮负襆独诣台山。<a id="a-XS"></a>饥则餐松皮柏末。<a id="a-XT"></a>寒则入穴苫覆。<a id="a-XU"></a>专思经中要偈。<a id="a-XV"></a>亦无所参问。<a id="a-XW"></a>时贼寇交起。<a id="a-XX"></a>追击攸归。<a id="a-XY"></a>府司郡官所在追掩。<a id="a-XZ"></a>将至禁所。<a id="a-Xa"></a>正念不语。<a id="a-Xb"></a>志逾慷慨。<a id="a-Xc"></a>跏坐不动不食不息已经五日。<a id="a-Xd"></a>守令以下莫不鹭愕。<a id="a-Xe"></a>因放之任其所往。<a id="a-Xf"></a>一坐三十余载。<a id="a-Xg"></a>禽兽以为亲邻。<a id="a-Xh"></a>妻子寻获欲致粮粒。<a id="a-Xi"></a>空曰。<a id="a-Xj"></a>吾厌俗为道。<a id="a-Xk"></a>以解脱为先。<a id="a-Xl"></a>自今以往愿为善知识。<a id="a-Xm"></a>非尔缠缚吾何解之。<a id="a-Xn"></a>更不须相见。<a id="a-Xo"></a>于是遂绝。<a id="a-Xp"></a>幽居日久每有清声。<a id="a-Xq"></a>召曰空禅。<a id="a-Xr"></a>如是非一。<a id="a-Xs"></a>空知是自心境界以法遣之。<a id="a-Xt"></a>后遂安静。<a id="a-Xu"></a>初学九次。<a id="a-Xv"></a>以禅用乃明。<a id="a-Xw"></a>终为对碍。<a id="a-Xx"></a>遂学大乘离相。<a id="a-Xy"></a>有从学者。<a id="a-Xz"></a>并以此诲之。<a id="a-Y0"></a>不知所终。</p>
  <p id="aY1">释明浚。<a id="a-Y2"></a>姓孙。<a id="a-Y3"></a>齐人。<a id="a-Y4"></a>善章草。<a id="a-Y5"></a>常以金刚般若为业。<a id="a-Y6"></a>永徽元年二月十二日夜暴死。<a id="a-Y7"></a>心上暖。<a id="a-Y8"></a>周时方苏。<a id="a-Y9"></a>说云。<a id="a-YA"></a>初有二青衣童子。<a id="a-YB"></a>将至王所。<a id="a-YC"></a>问一生作何业。<a id="a-YD"></a>浚答。<a id="a-YE"></a>但诵金刚般若经。<a id="a-YF"></a>王曰不可言。<a id="a-YG"></a>师可更诵满十万遍。<a id="a-YH"></a>明年必生净土。<a id="a-YI"></a>弟子不见师也。<a id="a-YJ"></a>还令二青衣送至寺。<a id="a-YK"></a>浚自尔精苦倍百逾厉。<a id="a-YL"></a>至二年三月卒。<a id="a-YM"></a>寺众咸闻异香云。</p>
  <p id="aYN">释明解者。<a id="a-YO"></a>姓姚。<a id="a-YP"></a>住京师普光寺。<a id="a-YQ"></a>有神明薄知才学。<a id="a-YR"></a>琴诗书画京邑有声。<a id="a-YS"></a>然调情敞恍。<a id="a-YT"></a>颇以知解自傲。<a id="a-YU"></a>于诸长少无重敬心。<a id="a-YV"></a>至于饮啖不异恒俗。<a id="a-YW"></a>会龙朔之中。<a id="a-YX"></a>征诸三教有能观国者策第宾王。<a id="a-YY"></a>解因此际往赴东都策第及之。<a id="a-YZ"></a>行次将仕乃脱袈裟。<a id="a-Ya"></a>吾今脱此驴皮。<a id="a-Yb"></a>预在人矣。<a id="a-Yc"></a>遂置酒集诸士俗。<a id="a-Yd"></a>赋诗曰。<a id="a-Ye"></a>一乘本非有。<a id="a-Yf"></a>三空何所归云云。<a id="a-Yg"></a>不久病卒。<a id="a-Yh"></a>与友僧梦曰。<a id="a-Yi"></a>解以不信。<a id="a-Yj"></a>故今生恶道甚患饥渴。<a id="a-Yk"></a>如何不以故情致一食耶。<a id="a-Yl"></a>及觉遂列食于野祭之。<a id="a-Ym"></a>又梦极惭愧云云。<a id="a-Yn"></a>又下梦于画工先来同役者曰。<a id="a-Yo"></a>我以不信敬生处极恶。<a id="a-Yp"></a>思得功德无由可办。<a id="a-Yq"></a>卿旧与相知。<a id="a-Yr"></a>何为不能书一两卷经耶。<a id="a-Ys"></a>又遗其诗曰。<a id="a-Yt"></a>握手不能别。<a id="a-Yu"></a>抚膺聊自伤。<a id="a-Yv"></a>痛矣时阴短。<a id="a-Yw"></a>悲哉泉路长。<a id="a-Yx"></a>野风惊晚吹。<a id="a-Yy"></a>荒隧落寒霜。<a id="a-Yz"></a>留情何所赠。<a id="a-Z0"></a>惟斯内典章。<a id="a-Z1"></a>画工不识书。<a id="a-Z2"></a>令诵十八遍已便去。<a id="a-Z3"></a>遂觉向诸僧俗说之。<a id="a-Z4"></a>嗟乎明解可惜一生妄存耶。<a id="a-Z5"></a>我自陷千载。<a id="a-Z6"></a>斯谓徒生徒死。<a id="a-Z7"></a>大圣岂虚言哉。<a id="a-Z8"></a>贞观中。<a id="a-Z9"></a>洺州宋尚礼者。<a id="a-ZA"></a>薄学有神明。<a id="a-ZB"></a>好为谲诡诗赋。<a id="a-ZC"></a>罢县还贫无食。<a id="a-ZD"></a>好乞贷至邺戒德寺贷粟。<a id="a-ZE"></a>数与不还。<a id="a-ZF"></a>又从重贷不与之。<a id="a-ZG"></a>因发愤造悭伽斗赋。<a id="a-ZH"></a>可有十纸许。<a id="a-ZI"></a>加饰庄严悭态时俗。<a id="a-ZJ"></a>常诵以为口实。<a id="a-ZK"></a>见僧辄弄。<a id="a-ZL"></a>亦为黄巾所笑。<a id="a-ZM"></a>及礼将死。<a id="a-ZN"></a>谤毁自当。<a id="a-ZO"></a>两目圆赤。<a id="a-ZP"></a>见者咸畏。<a id="a-ZQ"></a>吁嗟扰攘。<a id="a-ZR"></a>少时而绝。</p>
  <p id="aZS">释法冲。<a id="a-ZT"></a>字孝敦。<a id="a-ZU"></a>姓李氏。<a id="a-ZV"></a>陇西成纪人。<a id="a-ZW"></a>父祖历仕魏齐故。<a id="a-ZX"></a>又生于兖部。<a id="a-ZY"></a>冲幼而秀异傲岸时俗。<a id="a-ZZ"></a>弱冠与仆射房玄龄善。<a id="a-Za"></a>相谓曰。<a id="a-Zb"></a>丈夫年不登五品者。<a id="a-Zc"></a>则共不仕。<a id="a-Zd"></a>为逸人矣。<a id="a-Ze"></a>冲年二十四。<a id="a-Zf"></a>果为鹰扬郎将。<a id="a-Zg"></a>遭母忧读涅槃经。<a id="a-Zh"></a>见居家迫迮之文。<a id="a-Zi"></a>遂发出家心。<a id="a-Zj"></a>听涅槃三十余遍。<a id="a-Zk"></a>又至安州暠法师下。<a id="a-Zl"></a>听大品三论楞伽经。<a id="a-Zm"></a>即入武都山修业。<a id="a-Zn"></a>年三十行至冀州。<a id="a-Zo"></a>贞观初年。<a id="a-Zp"></a>下敕有私度者处以极刑。<a id="a-Zq"></a>冲誓亡身便即剃落。<a id="a-Zr"></a>时峄阳山多有逃僧避难资给告穷。<a id="a-Zs"></a>便造诣州宰曰。<a id="a-Zt"></a>如有死事冲身当之。<a id="a-Zu"></a>但施道粮。<a id="a-Zv"></a>终获福祐。<a id="a-Zw"></a>守宰等嘉其烈亮。<a id="a-Zx"></a>昌网周济。<a id="a-Zy"></a>乃分僧两处。<a id="a-Zz"></a>各置米仓可十斛许。<a id="a-a0"></a>一所徒众四十余人纯学大乘并修禅业。<a id="a-a1"></a>经年食米如本不减。<a id="a-a2"></a>一所有五六十人才经两日。<a id="a-a3"></a>食米便尽。<a id="a-a4"></a>由不修禅兼作外学。<a id="a-a5"></a>冲告曰。<a id="a-a6"></a>不足怪也。<a id="a-a7"></a>能行道者。<a id="a-a8"></a>白毫之惠耳。<a id="a-a9"></a>盖利由道感。<a id="a-aA"></a>还供道众。<a id="a-aB"></a>行殊道业理固屡空。<a id="a-aC"></a>于时逃难转多。<a id="a-aD"></a>复弊霖雨。<a id="a-aE"></a>无处投止。<a id="a-aF"></a>山有大岩。<a id="a-aG"></a>猛兽所居。<a id="a-aH"></a>冲往诣岩穴。<a id="a-aI"></a>告曰。<a id="a-aJ"></a>今穷客相投可见容不。<a id="a-aK"></a>虎乃相携而去。<a id="a-aL"></a>遂咸依之。<a id="a-aM"></a>仍听华严等经及难解。<a id="a-aN"></a>重至安州。<a id="a-aO"></a>有道士蔡子晃者。<a id="a-aP"></a>闲习内外款狎僧伦。<a id="a-aQ"></a>道俗盛集僧寺。<a id="a-aR"></a>乃令晃开佛经。<a id="a-aS"></a>冲曰。<a id="a-aT"></a>汝形同外道。<a id="a-aU"></a>邪述缠怀。<a id="a-aV"></a>苟讲佛经终归名利。<a id="a-aW"></a>我道俗无名要惟释子身既在此毕不得行。<a id="a-aX"></a>早可识机无悔于后。<a id="a-aY"></a>晃闻默然逡巡而退。<a id="a-aZ"></a>尔时大众叹曰。<a id="a-aa"></a>护法菩萨斯其人哉。<a id="a-ab"></a>冲以楞伽奥典沉沦日久。<a id="a-ac"></a>所在追访无惮夷险。<a id="a-ad"></a>会可师后裔盛习此经。<a id="a-ae"></a>即依师学。<a id="a-af"></a>屡击大节。<a id="a-ag"></a>便舍徒众任冲转教。<a id="a-ah"></a>即相续讲三十余遍。<a id="a-ai"></a>又遇可师亲传授者。<a id="a-aj"></a>依南天竺一乘宗讲之。<a id="a-ak"></a>又得百遍。<a id="a-al"></a>其经本是宋代求那跋陀罗三藏翻。<a id="a-am"></a>慧观法师笔受。<a id="a-an"></a>故其文理克谐行质相贯。<a id="a-ao"></a>专唯念惠不在话言。<a id="a-ap"></a>于后达磨禅师传之南北。<a id="a-aq"></a>忘言忘念无得正观为宗。<a id="a-ar"></a>后行中原。<a id="a-as"></a>惠可禅师创得纲纽。<a id="a-at"></a>魏境文学多不齿之。<a id="a-au"></a>领宗得意者时能启悟。<a id="a-av"></a>今以人代转远纰缪后学。<a id="a-aw"></a>可公别传略以详之。<a id="a-ax"></a>今叙师承以为承嗣。<a id="a-ay"></a>所学历然有据。<a id="a-az"></a>达磨禅师后。<a id="a-b0"></a>有惠可惠育二人。<a id="a-b1"></a>育师受道心行口未曾说。<a id="a-b2"></a>可禅师后。<a id="a-b3"></a>粲禅师。<a id="a-b4"></a>惠禅师。<a id="a-b5"></a>盛禅师。<a id="a-b6"></a>那老师。<a id="a-b7"></a>端禅师。<a id="a-b8"></a>长藏师。<a id="a-b9"></a>真法师玉法师(已上并口说玄理不出文记)可师后。<a id="a-bA"></a>善师(出抄四卷)丰禅师(出疏五卷)明禅师(出疏五卷)胡明师(出疏五卷)远承可师后大聪师(出疏五卷)道荫师(抄四卷)冲法师(疏五卷)岸法师(疏五卷)宠法师(疏八卷)大明师(疏十卷)不承可师自依摄论者。<a id="a-bB"></a>迁禅师(出疏四卷)尚德律师(出入楞伽疏十卷)那老师后。<a id="a-bC"></a>实禅师。<a id="a-bD"></a>惠禅师。<a id="a-bE"></a>旷法师。<a id="a-bF"></a>弘智师(名住京师西明身亡法绝)明禅师后。<a id="a-bG"></a>伽法师。<a id="a-bH"></a>宝瑜师。<a id="a-bI"></a>宝迎师。<a id="a-bJ"></a>道莹师(并次第传灯于今扬化)冲公自从经术。<a id="a-bK"></a>专以楞伽命家。<a id="a-bL"></a>前后敷弘将二百遍。<a id="a-bM"></a>须便为引。<a id="a-bN"></a>曾未涉文。<a id="a-bO"></a>而通变适缘。<a id="a-bP"></a>寄势陶诱。<a id="a-bQ"></a>得意如一。<a id="a-bR"></a>随言便异。<a id="a-bS"></a>师学者苦请出义。<a id="a-bT"></a>乃告曰。<a id="a-bU"></a>义者。<a id="a-bV"></a>道理也。<a id="a-bW"></a>言说已粗。<a id="a-bX"></a>况舒在纸粗中之粗矣。<a id="a-bY"></a>事不获已作疏五卷。<a id="a-bZ"></a>题为私记。<a id="a-ba"></a>今盛行之。<a id="a-bb"></a>初冲周行东川。<a id="a-bc"></a>不任官贯。<a id="a-bd"></a>频有度次。<a id="a-be"></a>高让不受。<a id="a-bf"></a>年将知命有敕度人。<a id="a-bg"></a>兖州度抑令入度。<a id="a-bh"></a>隶州部法集寺虽名预公贯而栖泉石抚接遗逸为心房公位居台辅。<a id="a-bi"></a>作书召入。<a id="a-bj"></a>冲得题背曰。<a id="a-bk"></a>我于三界无所须。<a id="a-bl"></a>卿至三槐位亦极。<a id="a-bm"></a>公又重延。<a id="a-bn"></a>不守恒度。<a id="a-bo"></a>翻翔都邑。<a id="a-bp"></a>即弘大法晟动英髦。<a id="a-bq"></a>冠盖云蒸叹未曾有。<a id="a-br"></a>中书杜正伦。<a id="a-bs"></a>亲位法席。<a id="a-bt"></a>详评玄义。<a id="a-bu"></a>弘福润法师初未相识。<a id="a-bv"></a>曰何处老大德。<a id="a-bw"></a>答兖州老小僧耳。<a id="a-bx"></a>又问何为远至。<a id="a-by"></a>答曰。<a id="a-bz"></a>闻此少一乘。<a id="a-c0"></a>欲宣一乘教网漉信地鱼龙故至。<a id="a-c1"></a>润曰。<a id="a-c2"></a>斯实大心开士也。<a id="a-c3"></a>因行至大兴善寺。<a id="a-c4"></a>万年令郑钦泰。<a id="a-c5"></a>于寺打人。<a id="a-c6"></a>冲止之曰。<a id="a-c7"></a>公勿于寺打人。<a id="a-c8"></a>泰曰。<a id="a-c9"></a>打人罪我自当。<a id="a-cA"></a>冲曰。<a id="a-cB"></a>道不自当可遣他受。<a id="a-cC"></a>然国家立寺。<a id="a-cD"></a>本欲安宁社稷。<a id="a-cE"></a>唯善行之。<a id="a-cF"></a>公今于寺打人。<a id="a-cG"></a>岂名为国祈福。<a id="a-cH"></a>泰即礼谢。<a id="a-cI"></a>又三藏玄奘不许讲旧所翻经。<a id="a-cJ"></a>冲曰。<a id="a-cK"></a>君依旧经出家。<a id="a-cL"></a>若不许弘旧经者。<a id="a-cM"></a>君可还俗。<a id="a-cN"></a>更依新翻经出家。<a id="a-cO"></a>方许君此意。<a id="a-cP"></a>奘闻遂止。<a id="a-cQ"></a>斯亦命代弘经护法强御之士。<a id="a-cR"></a>不可及也。<a id="a-cS"></a>然冲一生游道为务。<a id="a-cT"></a>曾无栖泊。<a id="a-cU"></a>仆射于志宁曰。<a id="a-cV"></a>此法师乃法界头陀僧也。<a id="a-cW"></a>不可名实拘之。<a id="a-cX"></a>显庆年言旋东夏。<a id="a-cY"></a>至今麟德年七十九矣。</p>
 </body>
</html>