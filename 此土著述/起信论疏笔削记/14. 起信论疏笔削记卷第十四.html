<!doctype html>
<html id="z3IBXId1gI" data-ver="2460">
 <head>
  <meta charset="utf-8">
  <meta author="子璿">
  <meta library="龙藏">
  <meta catalog="此土著述">
  <meta period="unknown">
 </head>
 <body>
  <h1 id="a1">起信论疏笔削记卷第十四</h1>
  <p id="a2">一标地依者。<a id="a-3"></a>以文云证何境界。<a id="a-4"></a>所谓真如。<a id="a-5"></a>此则真如是十地所依境也。<a id="a-6"></a>然地者。<a id="a-7"></a>就喻彰名。<a id="a-8"></a>以喻真智能生圣法。<a id="a-9"></a>今约真如是智所依故名地依。<a id="a-A"></a>论证发心等者。<a id="a-B"></a>然此十地菩萨虽断障有分数多少。<a id="a-C"></a>行行有差别浅深。<a id="a-D"></a>随其位次。<a id="a-E"></a>一一皆证。<a id="a-F"></a>其所证者。<a id="a-G"></a>同一真如。<a id="a-H"></a>但有满分之殊。<a id="a-I"></a>而无差别之体。<a id="a-J"></a>故此通标真如为所证境界也。<a id="a-K"></a>华严十地品中亦同此说。<a id="a-L"></a>故彼出体偈云。<a id="a-M"></a>如来大仙道微妙难可知。<a id="a-N"></a>非念离诸念。<a id="a-O"></a>求见不可得。</p>
  <p id="aP">疏根本者。<a id="a-Q"></a>即根本智证真谛理。<a id="a-R"></a>是真见道也。<a id="a-S"></a>论以依等者。<a id="a-T"></a>或问曰。<a id="a-U"></a>真如离心缘相。<a id="a-V"></a>又若证者。<a id="a-W"></a>离于能所。<a id="a-X"></a>何以言真如为境界耶。<a id="a-Y"></a>故此释之。<a id="a-Z"></a>疏必依转相起者。<a id="a-a"></a>即此转识约现境处。<a id="a-b"></a>便名现识。<a id="a-c"></a>竟无别体。<a id="a-d"></a>但据次第义说相依。<a id="a-e"></a>斯则依能见心有所见境故。<a id="a-f"></a>前论云。<a id="a-g"></a>以依能见故。<a id="a-h"></a>境界妄现。<a id="a-i"></a>本智证者。<a id="a-j"></a>智与理冥。<a id="a-k"></a>心与神会。<a id="a-l"></a>一相一味平等平等实无能所之异。<a id="a-m"></a>故颂云。<a id="a-n"></a>若时于所缘智都无所得。<a id="a-o"></a>尔时住唯识离二取相故。<a id="a-p"></a>今但下对此重解。<a id="a-q"></a>依转识说为境界之意。<a id="a-r"></a>此有二义。<a id="a-s"></a>一约菩萨未离业识犹有见相。<a id="a-t"></a>入观虽与无分别智相应不分能所。<a id="a-u"></a>出观则与此识相应。<a id="a-v"></a>约此识上说前证时。<a id="a-w"></a>以为境界。<a id="a-x"></a>二约后得智中。<a id="a-y"></a>相见道内重虑缘真。<a id="a-z"></a>变起影像。<a id="a-10"></a>彷正证时说真为境。<a id="a-11"></a>此但似境。<a id="a-12"></a>非谓实有。<a id="a-13"></a>然亦不离是转识现故。<a id="a-14"></a>疏双标后得智中业识未尽也。<a id="a-15"></a>然至释相。<a id="a-16"></a>但约业识未尽义说。<a id="a-17"></a>故云转现犹存等也。<a id="a-18"></a>以后得下出第二义。<a id="a-19"></a>或问曰。<a id="a-1A"></a>如上所说业识未尽。<a id="a-1B"></a>是即闻命。<a id="a-1C"></a>后得智中如何分别。<a id="a-1D"></a>故此释之。<a id="a-1E"></a>意明根本实证之时。<a id="a-1F"></a>但是一心真见道无分别能所之相。<a id="a-1G"></a>若后得智中以能见心。<a id="a-1H"></a>反缘所证。<a id="a-1I"></a>以有此能缘心故。<a id="a-1J"></a>便有真如影像当情为所缘境界。<a id="a-1K"></a>像虽不实还似真如。<a id="a-1L"></a>秖据此义说。<a id="a-1M"></a>后得智中依于转识名境界也。<a id="a-1N"></a>如人饮水。<a id="a-1O"></a>正饮之时不能说其冷暖。<a id="a-1P"></a>饮水之后方得说之。<a id="a-1Q"></a>说时虽不得水体。<a id="a-1R"></a>其如所说之水。<a id="a-1S"></a>还似所饮之水也。<a id="a-1T"></a>而实等者。<a id="a-1U"></a>真如是所证。<a id="a-1V"></a>智是能证。<a id="a-1W"></a>能所无二方名法身。<a id="a-1X"></a>以法身本具理智。<a id="a-1Y"></a>理智本无二故。<a id="a-1Z"></a>斯则住唯识理。<a id="a-1a"></a>离二取相也。</p>
  <p id="a1b">三明用。<a id="a-1c"></a>疏后得者。<a id="a-1d"></a>权智达俗出假化物。<a id="a-1e"></a>一中论一念至无余世界者。<a id="a-1f"></a>若准华严说。<a id="a-1g"></a>初地菩萨能至百佛世界二地千佛世界。<a id="a-1h"></a>乃至十地不可说不可说阿僧祇世界。<a id="a-1i"></a>此盖随其分位胜劣不同。<a id="a-1j"></a>今此文中意在通论十地。<a id="a-1k"></a>故以无余之言而通贯之也。<a id="a-1l"></a>疏请法者。<a id="a-1m"></a>于彼彼世界彼彼众中。<a id="a-1n"></a>励己率先为众导首。<a id="a-1o"></a>请佛说法。<a id="a-1p"></a>请意者。<a id="a-1q"></a>新译论云。<a id="a-1r"></a>唯为众生而作利益。<a id="a-1s"></a>非求听受美妙言辞。<a id="a-1t"></a>夫请说法诚在所显修行义意。<a id="a-1u"></a>令其众会如闻摄取思而行之。<a id="a-1v"></a>兼冀展转遐益众生。<a id="a-1w"></a>岂在徒听言辞而已耶。<a id="a-1x"></a>则如圆觉十二菩萨各伸请问。<a id="a-1y"></a>皆言愿为此会及为末世等。</p>
  <p id="a1z">二中疏促等者。<a id="a-20"></a>谓有一类众生根性怯弱。<a id="a-21"></a>闻说佛道长远久受勤苦。<a id="a-22"></a>乃可得成。<a id="a-23"></a>却生退屈不肯修进。<a id="a-24"></a>是故菩萨为此众生。<a id="a-25"></a>示现超越位地。<a id="a-26"></a>不经劫数证于佛果。<a id="a-27"></a>令彼思齐发心进趣。<a id="a-28"></a>如释迦六年修行便成正觉。<a id="a-29"></a>是兹例矣。<a id="a-2A"></a>又如善财一生。<a id="a-2B"></a>龙女一念等。<a id="a-2C"></a>延等者。<a id="a-2D"></a>为有一类众生亦欲进趣。<a id="a-2E"></a>将谓佛果容易而成。<a id="a-2F"></a>懈怠因循不能勤勇。<a id="a-2G"></a>若复示其超果。<a id="a-2H"></a>转令懈慢终不成就。<a id="a-2I"></a>是故菩萨为彼说言。<a id="a-2J"></a>我于无量劫中修行方成佛道。<a id="a-2K"></a>以兹警策不令懈怠。<a id="a-2L"></a>使其勤进故法华云。<a id="a-2M"></a>智积菩萨言。<a id="a-2N"></a>我见释迦如来。<a id="a-2O"></a>于无量劫难行苦行。<a id="a-2P"></a>积功累德求菩提道。<a id="a-2Q"></a>未曾止息。<a id="a-2R"></a>即其类也。<a id="a-2S"></a>然促中云示延中但云说者。<a id="a-2T"></a>促在一生可令现见。<a id="a-2U"></a>延历多劫但说令知也。<a id="a-2V"></a>结者。<a id="a-2W"></a>根器既多方便非一。<a id="a-2X"></a>口不可说心不可测。<a id="a-2Y"></a>故云无数等。<a id="a-2Z"></a>故法华云。<a id="a-2a"></a>佛知众生有种种欲深心所著。<a id="a-2b"></a>随其本性。<a id="a-2c"></a>以种种因缘譬喻言辞。<a id="a-2d"></a>方便说法。<a id="a-2e"></a>如此皆为得一佛乘一切种智故。<a id="a-2f"></a>是诸众生从佛闻法。<a id="a-2g"></a>究竟皆得一切种智。</p>
  <p id="a2h">三中论种性根等者。<a id="a-2i"></a>等谓齐同。<a id="a-2j"></a>同是一乘种性非三五等乘性故。<a id="a-2k"></a>根谓信等五根有上中下。<a id="a-2l"></a>今同是上根非中下故。<a id="a-2m"></a>此二约昔所论故。<a id="a-2n"></a>疏云。<a id="a-2o"></a>因等也。<a id="a-2p"></a>疏行等者。<a id="a-2q"></a>同发菩提心。<a id="a-2r"></a>行二利行故若克就地上则同。<a id="a-2s"></a>得无分别智行。<a id="a-2t"></a>如次同行十波罗蜜行。<a id="a-2u"></a>然此发心之言通于前位所说。<a id="a-2v"></a>证等者。<a id="a-2w"></a>同证二空理故若克就地上。<a id="a-2x"></a>则同证遍行真如。<a id="a-2y"></a>乃至十地同证业自在所依真如等。<a id="a-2z"></a>论无有超过之法者。<a id="a-30"></a>此明菩萨因行证等既同。<a id="a-31"></a>更无别有超越殊胜之法可为行证也。<a id="a-32"></a>亦可此是位等。<a id="a-33"></a>即三贤十圣皆须历故。<a id="a-34"></a>无有超过。<a id="a-35"></a>以一切下是时等。<a id="a-36"></a>论疏易解。<a id="a-37"></a>据此亦似通明上诸等之所以。<a id="a-38"></a>详之可见。<a id="a-39"></a>论大意云。<a id="a-3A"></a>若一种是菩萨种性根器。<a id="a-3B"></a>则发心修行断证位次始终劫数竟无差别也。<a id="a-3C"></a>所言阿僧祇者。<a id="a-3D"></a>若准本业经。<a id="a-3E"></a>初以忉利天衣。<a id="a-3F"></a>仍用彼天时分。<a id="a-3G"></a>三年一拂尽四十里石为小劫。<a id="a-3H"></a>次以梵天衣。<a id="a-3I"></a>拂尽八十里石为中劫。<a id="a-3J"></a>后以净居天衣。<a id="a-3K"></a>拂尽八百里石为大劫。<a id="a-3L"></a>杂阿含中与此有异。<a id="a-3M"></a>又劫章颂云。<a id="a-3N"></a>风灾为一数。<a id="a-3O"></a>乃至不可知。<a id="a-3P"></a>此极长远时名一僧祇劫。<a id="a-3Q"></a>谓以此风灾为数。<a id="a-3R"></a>数至不可数。<a id="a-3S"></a>更若数时心则狂乱。<a id="a-3T"></a>齐此数不得处名一僧祇。<a id="a-3U"></a>若以此等计三僧祇。<a id="a-3V"></a>方成佛道。<a id="a-3W"></a>则百千万人中无有一人发心修进。<a id="a-3X"></a>纵有惧于三涂苦者但修人天戒善。<a id="a-3Y"></a>或有畏于三界生死。<a id="a-3Z"></a>亦但修二乘之行。<a id="a-3a"></a>焉敢希冀佛果修菩萨行。<a id="a-3b"></a>盖为作此长久而解。<a id="a-3c"></a>有是大失。<a id="a-3d"></a>今所会通则特异于彼。<a id="a-3e"></a>何者。<a id="a-3f"></a>且梵语劫波此云时分。<a id="a-3g"></a>大劫小劫长时短时下至刹那。<a id="a-3h"></a>皆名时分。<a id="a-3i"></a>阿僧祇此云无数。<a id="a-3j"></a>无数之言亦不定久近。<a id="a-3k"></a>如人经年不相见。<a id="a-3l"></a>便云无数时。<a id="a-3m"></a>竟日不见亦云无数时。<a id="a-3n"></a>修行时分意亦同此。<a id="a-3o"></a>谓始从具足凡位。<a id="a-3p"></a>发心修进。<a id="a-3q"></a>法尔经无数时。<a id="a-3r"></a>方得亲证真如。<a id="a-3s"></a>名为见道。<a id="a-3t"></a>是一无数时。<a id="a-3u"></a>从见道已去。<a id="a-3v"></a>渐断俱生二障。<a id="a-3w"></a>法尔又经无数时。<a id="a-3x"></a>方得不假功用。<a id="a-3y"></a>自然相应至第八地。<a id="a-3z"></a>是第二无数时。<a id="a-40"></a>从此任运进趣。<a id="a-41"></a>消遣余累法尔又经无数时方得成佛是第三无数时。<a id="a-42"></a>斯则无数时是定有。<a id="a-43"></a>然延促不可定也。<a id="a-44"></a>若此所解。<a id="a-45"></a>方有修行之人。<a id="a-46"></a>况时无定体。<a id="a-47"></a>唯心所现。<a id="a-48"></a>故法华说。<a id="a-49"></a>日月灯明佛说法华经。<a id="a-4A"></a>六十小劫。<a id="a-4B"></a>时会听者谓如食顷。<a id="a-4C"></a>又论释经劫数之言。<a id="a-4D"></a>或云年岁或日月等。<a id="a-4E"></a>又摄论云。<a id="a-4F"></a>处梦谓经年。<a id="a-4G"></a>觉乃须臾顷。<a id="a-4H"></a>故时虽无量摄在一刹那。</p>
  <p id="a4I">四中论众生世界不同者。<a id="a-4J"></a>或分情器。<a id="a-4K"></a>或唯有情。<a id="a-4L"></a>通兹二意。<a id="a-4M"></a>以世界及众生。<a id="a-4N"></a>各有无量差别故。<a id="a-4O"></a>所见等者。<a id="a-4P"></a>为彼彼众生根机种性乐欲不同故示所行业用。<a id="a-4Q"></a>乃至现身说法。<a id="a-4R"></a>各随彼彼见闻差别也。<a id="a-4S"></a>例如观音妙音品说。</p>
  <p id="a4T">发心相中疏二智所依等者。<a id="a-4U"></a>此二种智本。<a id="a-4V"></a>从彼识之所显生故。<a id="a-4W"></a>说为依。<a id="a-4X"></a>非谓现今能与二智为体。<a id="a-4Y"></a>问二智是净。<a id="a-4Z"></a>梨耶是染。<a id="a-4a"></a>云何净智依染识生耶。<a id="a-4b"></a>答以有染心故。<a id="a-4c"></a>翻此染心得成净智。<a id="a-4d"></a>若本无染净亦不生。<a id="a-4e"></a>故前云。<a id="a-4f"></a>以有不觉妄想心故。<a id="a-4g"></a>能知名义为说真觉。<a id="a-4h"></a>若离不觉之心。<a id="a-4i"></a>则无真觉自相可说。<a id="a-4j"></a>广如随染本觉二相中明也。<a id="a-4k"></a>又梨耶是染净和合净智依生。<a id="a-4l"></a>故无疑也。<a id="a-4m"></a>又若随相所明。<a id="a-4n"></a>谓梨耶本有二智种子。<a id="a-4o"></a>从无始来以本识为依止处。<a id="a-4p"></a>故云所依也。<a id="a-4q"></a>理实等者。<a id="a-4r"></a>既言梨耶。<a id="a-4s"></a>合通三细。<a id="a-4t"></a>今但言业识者。<a id="a-4u"></a>意在举细摄粗举本摄末也。<a id="a-4v"></a>亦可现相八地尽。<a id="a-4w"></a>转相九地尽。<a id="a-4x"></a>尽相十地尽。<a id="a-4y"></a>业相最通故。<a id="a-4z"></a>标通者。<a id="a-50"></a>斯则于诸菩萨无所屈矣。<a id="a-51"></a>此非下或问。<a id="a-52"></a>二智是净从来未得。<a id="a-53"></a>今始开发可名发心相。<a id="a-54"></a>生灭业识无始来有。<a id="a-55"></a>何故至此名发心相耶。<a id="a-56"></a>故此释之。<a id="a-57"></a>意明此菩萨亦能证真。<a id="a-58"></a>亦能达俗亦有生灭。<a id="a-59"></a>以证真故。<a id="a-5A"></a>拣异地前。<a id="a-5B"></a>以有生灭不同佛位。<a id="a-5C"></a>其犹炼金光色渐显。<a id="a-5D"></a>粗矿已落细矿犹存。<a id="a-5E"></a>欲显此时。<a id="a-5F"></a>应云几分是金几分是矿。<a id="a-5G"></a>斯则不同粗矿。<a id="a-5H"></a>亦异纯金。<a id="a-5I"></a>故且通说金已显发。<a id="a-5J"></a>此亦如是。</p>
  <p id="a5K">一总中。<a id="a-5L"></a>疏现报等者。<a id="a-5M"></a>即以此身成正觉故。<a id="a-5N"></a>即自受用身功德圆满也。<a id="a-5O"></a>论色究竟处者。<a id="a-5P"></a>色界之顶是色边际故。<a id="a-5Q"></a>最高大身者。<a id="a-5R"></a>色究竟天身量一万六千由旬。<a id="a-5S"></a>自在天王身量三万二千踰善那。<a id="a-5T"></a>十地菩萨示为自在天王身量倍增。<a id="a-5U"></a>故云最高大也。<a id="a-5V"></a>色身之大莫过此天故。<a id="a-5W"></a>疏后报等者。<a id="a-5X"></a>依前报体方起此故。<a id="a-5Y"></a>即他受用身功德亦圆满也。<a id="a-5Z"></a>然其因穷果显。<a id="a-5a"></a>但义说二相。<a id="a-5b"></a>时无前后现后二报亦复同时。<a id="a-5c"></a>譬如夜尽即晓。<a id="a-5d"></a>岂分前后。<a id="a-5e"></a>摩醯首罗此云大自在。<a id="a-5f"></a>智处者。<a id="a-5g"></a>一切智人所起智处故。<a id="a-5h"></a>经中说摩醯首罗于一念中。<a id="a-5i"></a>能知三千界中雨滴之数。<a id="a-5j"></a>何故下牒难。<a id="a-5k"></a>一义下释通。<a id="a-5l"></a>十王等者。<a id="a-5m"></a>准仁王经说。<a id="a-5n"></a>十信菩萨铁轮王王(去声)一阎浮提。<a id="a-5o"></a>十住菩萨铜轮王王二天下。<a id="a-5p"></a>十行菩萨银轮王王三天下。<a id="a-5q"></a>十向菩萨金轮王王四天下。<a id="a-5r"></a>初地菩萨阎浮王王百佛土。<a id="a-5s"></a>二地菩萨忉利王王千佛土。<a id="a-5t"></a>三地菩萨夜摩王王万佛土。<a id="a-5u"></a>四地菩萨兜率王王亿佛土。<a id="a-5v"></a>五地菩萨化乐王王百亿佛土。<a id="a-5w"></a>六地菩萨他化王王千亿佛土。<a id="a-5x"></a>七地菩萨初禅王王万亿佛土。<a id="a-5y"></a>八地菩萨二禅王王百万亿佛土。<a id="a-5z"></a>九地菩萨三禅王王百万亿阿僧祇佛土。<a id="a-60"></a>十地菩萨四禅王王不可说不可说佛土。<a id="a-61"></a>如来法界王王无量佛土。<a id="a-62"></a>说一切法门。<a id="a-63"></a>即彼经除佛有十三法师。<a id="a-64"></a>兼信十四及佛十五。<a id="a-65"></a>今疏不论地前及果位故但十王。<a id="a-66"></a>然第十下显最后身菩萨示于彼天成佛之相。<a id="a-67"></a>即转第十地菩萨身以为佛身。<a id="a-68"></a>若准真实成佛。<a id="a-69"></a>但当前云功德成满。<a id="a-6A"></a>即无方所亦不可见。<a id="a-6B"></a>今为应于十地菩萨故。<a id="a-6C"></a>示彼天说成正觉。<a id="a-6D"></a>余义如别说者。<a id="a-6E"></a>以此菩萨示成佛时。<a id="a-6F"></a>于第四禅色究竟顶自在天上。<a id="a-6G"></a>有妙净土出过三界。<a id="a-6H"></a>十地菩萨当生其中。<a id="a-6I"></a>菩萨坐于大宝莲华。<a id="a-6J"></a>其座纵广百万三千大千世界。<a id="a-6K"></a>于莲华外有十三千大千世界微尘数小莲华座。<a id="a-6L"></a>以为眷属。<a id="a-6M"></a>各有菩萨而坐其上。<a id="a-6N"></a>是大菩萨放十种光。<a id="a-6O"></a>谓于足下出百万阿僧祇光明。<a id="a-6P"></a>照十方世界一切地狱。<a id="a-6Q"></a>乃至第十顶上放若干光明。<a id="a-6R"></a>照十方世界所有诸佛。<a id="a-6S"></a>光绕十匝住于空中。<a id="a-6T"></a>成光明云网台。<a id="a-6U"></a>高广严净。<a id="a-6V"></a>于光明中。<a id="a-6W"></a>悉雨宝香宝珠缨络诸庄严具。<a id="a-6X"></a>供养诸佛。<a id="a-6Y"></a>光明入诸佛足下。<a id="a-6Z"></a>尔时诸佛一时同放白毫相光。<a id="a-6a"></a>照大菩萨。<a id="a-6b"></a>其光即入大菩萨顶。<a id="a-6c"></a>又放阿僧祇眷属光。<a id="a-6d"></a>照眷属华座诸小菩萨。<a id="a-6e"></a>其光各入诸菩萨顶已。<a id="a-6f"></a>应时得佛无量三昧。<a id="a-6g"></a>应时得佛无量智慧。<a id="a-6h"></a>即得佛位。<a id="a-6i"></a>堕在佛数。<a id="a-6j"></a>复有五意故在彼天。<a id="a-6k"></a>一以二乘人执化八相为真佛。<a id="a-6l"></a>不信别有圣人。<a id="a-6m"></a>又不知即心是佛。<a id="a-6n"></a>又信彼第四禅中是圣人生处。<a id="a-6o"></a>今且同与二乘在彼天处。<a id="a-6p"></a>摄示令知八相非真。<a id="a-6q"></a>故在此天。<a id="a-6r"></a>二缘三灾不及故当此天。<a id="a-6s"></a>三缘欲界色质粗重。<a id="a-6t"></a>是有无色界都无色质。<a id="a-6u"></a>是无今此天中表离有无契于中道。<a id="a-6v"></a>故在此天。<a id="a-6w"></a>四为摩醯首罗天王。<a id="a-6x"></a>面有三目不纵不横。<a id="a-6y"></a>表证三德。<a id="a-6z"></a>涅槃亦尔。<a id="a-70"></a>故在此天。<a id="a-71"></a>五为下界慧多定少。<a id="a-72"></a>上界四空定多慧少。<a id="a-73"></a>此天定慧平等故在此天。<a id="a-74"></a>以禅者翻云静虑。<a id="a-75"></a>静拣于下。<a id="a-76"></a>虑拣于上。<a id="a-77"></a>偈云。<a id="a-78"></a>欲界及无色。<a id="a-79"></a>佛不于彼成。<a id="a-7A"></a>色界中上天。<a id="a-7B"></a>离欲中得道。</p>
  <p id="a7C">科云别者。<a id="a-7D"></a>前但直显德满位彰。<a id="a-7E"></a>今则具明二智满相。<a id="a-7F"></a>及显无明顿尽等。<a id="a-7G"></a>即是明前心相中二心圆满。<a id="a-7H"></a>一心灭除也。<a id="a-7I"></a>疏始觉等者。<a id="a-7J"></a>此始觉慧与本觉心源最初契合之时。<a id="a-7K"></a>名为一念。<a id="a-7L"></a>此约究竟相应发始之一念。<a id="a-7M"></a>不是暂时相应谓之一念。<a id="a-7N"></a>又此一念前则属因。<a id="a-7O"></a>此一念后则属果。<a id="a-7P"></a>其犹曙色在朝夕之端矣。<a id="a-7Q"></a>无明等者。<a id="a-7R"></a>无明未尽。<a id="a-7S"></a>既有所不知。<a id="a-7T"></a>无明若尽则无所不照。<a id="a-7U"></a>即大智慧光明遍照法界也。<a id="a-7V"></a>一切诸法种类若干。<a id="a-7W"></a>无不知之故。<a id="a-7X"></a>云一切种智。<a id="a-7Y"></a>故大般若云。<a id="a-7Z"></a>烦恼不生名一切种智。<a id="a-7a"></a>若具言之。<a id="a-7b"></a>得三种智。<a id="a-7c"></a>谓一切智道种智一切种智。<a id="a-7d"></a>准天台说。<a id="a-7e"></a>因修一心三观。<a id="a-7f"></a>果得一心三智。<a id="a-7g"></a>谓修即空观得一切智。<a id="a-7h"></a>修即假观得道种智。<a id="a-7i"></a>修即中观得一切种智。<a id="a-7j"></a>今此论中依真如门。<a id="a-7k"></a>修奢摩他即是空观。<a id="a-7l"></a>果得一切智。<a id="a-7m"></a>依生灭门修毗钵舍那。<a id="a-7n"></a>即是假观。<a id="a-7o"></a>果得道种智。<a id="a-7p"></a>此二双运为禅那。<a id="a-7q"></a>即是中观。<a id="a-7r"></a>果成一切种智。<a id="a-7s"></a>今论举中所成以摄空假故。<a id="a-7t"></a>但云一切种智。<a id="a-7u"></a>亦可等者。<a id="a-7v"></a>谓此始觉慧至心源时。<a id="a-7w"></a>约断惑边名无间道。<a id="a-7x"></a>约证理边名解脱道。<a id="a-7y"></a>即显等者。<a id="a-7z"></a>谓前发心三种相中真心。<a id="a-80"></a>彼有业之所累。<a id="a-81"></a>犹为菩萨。<a id="a-82"></a>至此业识永尽无余。<a id="a-83"></a>唯真独存更无所累。<a id="a-84"></a>故名佛也。<a id="a-85"></a>上皆下同上二报利益。<a id="a-86"></a>但前标。<a id="a-87"></a>此释非别有说。<a id="a-88"></a>显上方便者。<a id="a-89"></a>即前发心相中后得智。<a id="a-8A"></a>至此圆满也。<a id="a-8B"></a>问前后皆言自然。<a id="a-8C"></a>则因果何别耶。<a id="a-8D"></a>答前是有心自然以带业识故。<a id="a-8E"></a>此是无心自然。<a id="a-8F"></a>唯真独存故。<a id="a-8G"></a>昭然可解。<a id="a-8H"></a>又亦下类摄前文。<a id="a-8I"></a>前约法说。<a id="a-8J"></a>此约人说。<a id="a-8K"></a>理无别也。<a id="a-8L"></a>皆是下释类摄所以。<a id="a-8M"></a>以前文是本觉随染之文。<a id="a-8N"></a>今显果位亦即本觉随染。<a id="a-8O"></a>二文既同。<a id="a-8P"></a>故应相摄其实。<a id="a-8Q"></a>亦同四镜中之后二也。<a id="a-8R"></a>虽约性净随染为门之异。<a id="a-8S"></a>而法体无别。</p>
  <p id="a8T">问中二。<a id="a-8U"></a>一陈疑。<a id="a-8V"></a>可解。</p>
  <p id="a8W">二设难。<a id="a-8X"></a>疏非直等者。<a id="a-8Y"></a>意云。<a id="a-8Z"></a>所知之境既甚多无量。<a id="a-8a"></a>纵有心在早自难知。<a id="a-8b"></a>岂况永断心想。<a id="a-8c"></a>却能了别而名一切种智耶。</p>
  <p id="a8d">立理。<a id="a-8e"></a>疏意云等者。<a id="a-8f"></a>总叙答意。<a id="a-8g"></a>即反于所问。<a id="a-8h"></a>义在次下。<a id="a-8i"></a>论一切下立二正理。<a id="a-8j"></a>一元是真心故。<a id="a-8k"></a>论云。<a id="a-8l"></a>一切境等也。<a id="a-8m"></a>谓诸法唯心无外境界。<a id="a-8n"></a>今证心源是合了知。<a id="a-8o"></a>诚无疑虑。<a id="a-8p"></a>二本来无念故论云。<a id="a-8q"></a>离于想念也。<a id="a-8r"></a>谓既本是心元来离念。<a id="a-8s"></a>唯是真实。<a id="a-8t"></a>今以离妄方了。<a id="a-8u"></a>此更无疑故下论文但反此二意为失。<a id="a-8v"></a>合此二意为得也。<a id="a-8w"></a>疏境虽下释前意。<a id="a-8x"></a>真心下释后意。<a id="a-8y"></a>并可知之。<a id="a-8z"></a>然此论中且是立理。<a id="a-90"></a>未显能了能知。<a id="a-91"></a>疏中要意圆备。<a id="a-92"></a>故预结之云了知也。<a id="a-93"></a>若于此中体知论旨。<a id="a-94"></a>下文逐段自然无惑。<a id="a-95"></a>仍更随释弥为彰显。</p>
  <p id="a96">显失。<a id="a-97"></a>论文此中有二。<a id="a-98"></a>反前正理故。<a id="a-99"></a>成不知之失。<a id="a-9A"></a>一迷本真心。<a id="a-9B"></a>故论云。<a id="a-9C"></a>以众生等也。<a id="a-9D"></a>诸法本来唯心。<a id="a-9E"></a>以众生迷本唯心。<a id="a-9F"></a>妄见有境。<a id="a-9G"></a>以妄见有限齐故。<a id="a-9H"></a>遂令境有分齐。<a id="a-9I"></a>所以不能遍知也。<a id="a-9J"></a>此即对前第一本来唯心。<a id="a-9K"></a>以显其失。<a id="a-9L"></a>疏见有限等者。<a id="a-9M"></a>境即无限。<a id="a-9N"></a>但能见之心有限故。<a id="a-9O"></a>论云。<a id="a-9P"></a>心有分齐不言境有分齐。<a id="a-9Q"></a>二妄起想念故。<a id="a-9R"></a>论云。<a id="a-9S"></a>以妄起等也。<a id="a-9T"></a>谓一真心本来无妄。<a id="a-9U"></a>常住法性。<a id="a-9V"></a>以众生妄起想念。<a id="a-9W"></a>违于无妄不称真性。<a id="a-9X"></a>所以不能遍知也。<a id="a-9Y"></a>此即对前第二离于妄念。<a id="a-9Z"></a>以显其失。<a id="a-9a"></a>疏二释成等者。<a id="a-9b"></a>据论二段总是对前释成失义。<a id="a-9c"></a>不唯此文。<a id="a-9d"></a>详之可知。<a id="a-9e"></a>即明等者。<a id="a-9f"></a>性本离念妄起想念。<a id="a-9g"></a>即是乖真。<a id="a-9h"></a>以乖真故不能了知。<a id="a-9i"></a>不了知言贯通前段。<a id="a-9j"></a>义则显矣。</p>
  <p id="a9k">论诸佛下至诸法之性者。<a id="a-9l"></a>即双反前非。<a id="a-9m"></a>合初正理也。<a id="a-9n"></a>文有二段。<a id="a-9o"></a>初反前彰得。<a id="a-9p"></a>二初总显也。<a id="a-9q"></a>谓总反前非以彰其得。<a id="a-9r"></a>论诸佛至不遍者。<a id="a-9s"></a>离见故。<a id="a-9t"></a>反前妄起想念之失。<a id="a-9u"></a>合初离念之得离相故。<a id="a-9v"></a>反前妄见境界之失。<a id="a-9w"></a>合初一心之得。<a id="a-9x"></a>既合正理。<a id="a-9y"></a>即能遍知故。<a id="a-9z"></a>云无所不遍也。<a id="a-A0"></a>疏无妄等者。<a id="a-A1"></a>释前离见也。<a id="a-A2"></a>离见即能离相故。<a id="a-A3"></a>现一义也。</p>
  <p id="aA4">论心真实下。<a id="a-A5"></a>二别结。<a id="a-A6"></a>初一句结离见也。<a id="a-A7"></a>既离妄见即是一心。<a id="a-A8"></a>心即真实也。<a id="a-A9"></a>疏文可见。<a id="a-AA"></a>论即是诸法性者。<a id="a-AB"></a>结前离相也。<a id="a-AC"></a>既离妄相。<a id="a-AD"></a>唯是于性。<a id="a-AE"></a>性无不遍也。<a id="a-AF"></a>既无二非之失。<a id="a-AG"></a>即成合理之得。<a id="a-AH"></a>正理既合不了何待。<a id="a-AI"></a>由是科云举是彰得也。<a id="a-AJ"></a>然此下释法性义。<a id="a-AK"></a>以本依如来藏有生灭故。<a id="a-AL"></a>生灭是法。<a id="a-AM"></a>如来藏是性。<a id="a-AN"></a>今从生灭门入真如门故。<a id="a-AO"></a>离见相即显法性。<a id="a-AP"></a>性即本觉。<a id="a-AQ"></a>立义分中指为自体也。</p>
  <p id="aAR">论自体显照下。<a id="a-AS"></a>二约义结名也。<a id="a-AT"></a>疏一切下贴释可知。<a id="a-AU"></a>故上等者。<a id="a-AV"></a>引因以证果。<a id="a-AW"></a>即用大中文。<a id="a-AX"></a>前则因心现果法。<a id="a-AY"></a>今则果心现因法。<a id="a-AZ"></a>因果虽殊心体是一。<a id="a-Aa"></a>故金錍云。<a id="a-Ab"></a>阿鼻依正全处极圣之自心。<a id="a-Ac"></a>毗卢身土不逾下凡之一念。<a id="a-Ad"></a>良以下释所以。<a id="a-Ae"></a>生佛体同无二相故。<a id="a-Af"></a>犹如父子共有一镜。<a id="a-Ag"></a>若照子时子在父镜中。<a id="a-Ah"></a>亦在自镜中。<a id="a-Ai"></a>若照父时父在子镜中。<a id="a-Aj"></a>亦在自镜中。<a id="a-Ak"></a>镜是一体摄属二人。<a id="a-Al"></a>各成自镜。<a id="a-Am"></a>互照互现。<a id="a-An"></a>无别有体。<a id="a-Ao"></a>以喻真心生佛各具。<a id="a-Ap"></a>虽云各有而理不可分。<a id="a-Aq"></a>疏云无二。<a id="a-Ar"></a>是斯意也。<a id="a-As"></a>华严下引证。<a id="a-At"></a>三无差别。<a id="a-Au"></a>谓众生心即佛心。<a id="a-Av"></a>佛心即众生心。<a id="a-Aw"></a>又众生是佛心中众生。<a id="a-Ax"></a>佛是众生心中佛。<a id="a-Ay"></a>以生佛相同一心体无差别故。<a id="a-Az"></a>以同体等者。<a id="a-B0"></a>意云。<a id="a-B1"></a>匪但心体照法而已。<a id="a-B2"></a>复能起大神用利乐众生。<a id="a-B3"></a>斯则依智净相。<a id="a-B4"></a>起不思议业相。<a id="a-B5"></a>依法出离镜。<a id="a-B6"></a>作缘熏习镜义也。</p>
  <p id="aB7">问中论若诸下至生者。<a id="a-B8"></a>是牒前文也。<a id="a-B9"></a>一切下至得利是按定也。<a id="a-BA"></a>皆可解。<a id="a-BB"></a>多不见者。<a id="a-BC"></a>非全不见故云多也。<a id="a-BD"></a>又闻说者必见身。<a id="a-BE"></a>见身者未必闻法。<a id="a-BF"></a>今约局所标故。<a id="a-BG"></a>但言不见。<a id="a-BH"></a>尚不得见。<a id="a-BI"></a>何况得闻。</p>
  <p id="aBJ">答中三。<a id="a-BK"></a>一法。<a id="a-BL"></a>论诸佛下据前所问。<a id="a-BM"></a>即问报化。<a id="a-BN"></a>今约法身体遍故。<a id="a-BO"></a>报化是即体之用。<a id="a-BP"></a>亦遍一切。<a id="a-BQ"></a>据本而言。<a id="a-BR"></a>但云法身也。<a id="a-BS"></a>疏遍众生心者。<a id="a-BT"></a>论云。<a id="a-BU"></a>一切处故。<a id="a-BV"></a>一切之言意说情器。<a id="a-BW"></a>亦如华严云。<a id="a-BX"></a>法性遍在一切处(横说)一切众生及国土(别显情器)三世悉在无有余(竖说)亦无形相而可得(泯迹)据此则不唯遍于众生心。<a id="a-BY"></a>今疏且约所问之处。<a id="a-BZ"></a>故但言遍众生心也。<a id="a-Ba"></a>但有等者。<a id="a-Bb"></a>此则功过在机佛无私应。<a id="a-Bc"></a>故华严云。<a id="a-Bd"></a>菩萨清凉月。<a id="a-Be"></a>游于毕竟空。<a id="a-Bf"></a>众生心水净。<a id="a-Bg"></a>菩提影现中。<a id="a-Bh"></a>上文等者。<a id="a-Bi"></a>即用大中七重问答。<a id="a-Bj"></a>广明斯义。</p>
  <p id="aBk">论众生下二喻也。<a id="a-Bl"></a>应更合云。<a id="a-Bm"></a>诸佛之身犹如色像。<a id="a-Bn"></a>论举一隅故不具说。</p>
  <p id="aBo">论如是下。<a id="a-Bp"></a>三合。<a id="a-Bq"></a>疏明无等者。<a id="a-Br"></a>意云。<a id="a-Bs"></a>论言垢者。<a id="a-Bt"></a>但是障见佛之垢。<a id="a-Bu"></a>即是无机。<a id="a-Bv"></a>善星下引例。<a id="a-Bw"></a>此人生于佛世。<a id="a-Bx"></a>是佛弟子。<a id="a-By"></a>常见佛身。<a id="a-Bz"></a>然有烦恼现行。<a id="a-C0"></a>以起恶故。<a id="a-C1"></a>生堕地狱。<a id="a-C2"></a>如涅槃说。</p>
  <p id="aC3">论法身不现下疏文三。<a id="a-C4"></a>今初约本论以通能现。<a id="a-C5"></a>然据义合云报化不现。<a id="a-C6"></a>而言法身不现者。<a id="a-C7"></a>以约本说故。<a id="a-C8"></a>如言镜不现者。<a id="a-C9"></a>谓不现像也。<a id="a-CA"></a>此同圆觉云由寂静故。<a id="a-CB"></a>十方世界诸如来心于中显现。<a id="a-CC"></a>心即法身。<a id="a-CD"></a>皆是据本说也。<a id="a-CE"></a>又应化亦名法身。<a id="a-CF"></a>本业经云。<a id="a-CG"></a>法身二种。<a id="a-CH"></a>一法性法身。<a id="a-CI"></a>二应化法身。<a id="a-CJ"></a>谓第一谛法流水中。<a id="a-CK"></a>从实性生智故。<a id="a-CL"></a>实智为法身。<a id="a-CM"></a>法名曰自体。<a id="a-CN"></a>集藏名身。<a id="a-CO"></a>一切众生善根。<a id="a-CP"></a>感此实智法身故。<a id="a-CQ"></a>能现应无量法身。<a id="a-CR"></a>所谓十种身等。</p>
  <p id="aCS">疏如摄论下。<a id="a-CT"></a>二引他论以明不现三。<a id="a-CU"></a>初引本文。<a id="a-CV"></a>十二甚深者。<a id="a-CW"></a>一受生甚深。<a id="a-CX"></a>二安立数。<a id="a-CY"></a>三现等觉。<a id="a-CZ"></a>四离欲。<a id="a-Ca"></a>五蕴。<a id="a-Cb"></a>六成就。<a id="a-Cc"></a>七显现。<a id="a-Cd"></a>八示现等觉涅槃九住。<a id="a-Ce"></a>十自体。<a id="a-Cf"></a>十一断烦恼。<a id="a-Cg"></a>十二不思议。<a id="a-Ch"></a>今言显现即第七也。<a id="a-Ci"></a>合移彼字安显现字上。<a id="a-Cj"></a>文即顺矣。<a id="a-Ck"></a>余如次释。</p>
  <p id="aCl">释曰下二引释文。<a id="a-Cm"></a>此亦论文。<a id="a-Cn"></a>今疏随引便为解释。<a id="a-Co"></a>初标也。<a id="a-Cp"></a>而世间下征譬。<a id="a-Cq"></a>如下释先喻。<a id="a-Cr"></a>如是下法合奢摩他。<a id="a-Cs"></a>此云止也。<a id="a-Ct"></a>软滑者。<a id="a-Cu"></a>非粗恶过失故则戒如器水如定。<a id="a-Cv"></a>戒能资定故。<a id="a-Cw"></a>以譬之。<a id="a-Cx"></a>过失者。<a id="a-Cy"></a>如前破器。<a id="a-Cz"></a>以有破戒垢故。<a id="a-D0"></a>定水不停。<a id="a-D1"></a>佛月不现也。<a id="a-D2"></a>华严经中亦同此说。</p>
  <p id="aD3">疏此中下三会文意。<a id="a-D4"></a>初牒前文。<a id="a-D5"></a>是过去下正显意。<a id="a-D6"></a>以散下出所以。<a id="a-D7"></a>如阿难唯好多闻。<a id="a-D8"></a>何曾有定。<a id="a-D9"></a>不妨给侍如来。<a id="a-DA"></a>后遭石室之呵。<a id="a-DB"></a>亦缘无定不能断结。<a id="a-DC"></a>又诸菩萨例皆慧少定多。<a id="a-DD"></a>得见佛者无限。<a id="a-DE"></a>皆斯类也。</p>
  <p id="aDF">彼摄下对辨二文之旨。<a id="a-DG"></a>此论下明此论意。<a id="a-DH"></a>并可知。<a id="a-DI"></a>此义亦于因缘分中已说。</p>
  <p id="aDJ">修行信心分者。<a id="a-DK"></a>修谓学习。<a id="a-DL"></a>行谓进趣所行五种。<a id="a-DM"></a>如下自辨。<a id="a-DN"></a>信心者。<a id="a-DO"></a>起忍乐意。<a id="a-DP"></a>境有四种。<a id="a-DQ"></a>亦如下辨。<a id="a-DR"></a>来意等者。<a id="a-DS"></a>此约论题所配。<a id="a-DT"></a>若准立义分中所立。<a id="a-DU"></a>即与分别发趣道相。<a id="a-DV"></a>并当乘义。</p>
  <p id="aDW">标意。<a id="a-DX"></a>疏胜人即前发直等三心。<a id="a-DY"></a>行不住等四行。<a id="a-DZ"></a>入正定者。<a id="a-Da"></a>劣人即前见佛色相。<a id="a-Db"></a>或是二乘发人天等心。<a id="a-Dc"></a>却退失者。<a id="a-Dd"></a>以四信等者。<a id="a-De"></a>意不令信佛僧等色相。<a id="a-Df"></a>起人天二乘等劣行。<a id="a-Dg"></a>还依等者。<a id="a-Dh"></a>信既成满。<a id="a-Di"></a>应如前文发直等三心。<a id="a-Dj"></a>修无住等四行。<a id="a-Dk"></a>入于十住乃至获利。<a id="a-Dl"></a>更发解证等心也。<a id="a-Dm"></a>斯则前虽拣退。<a id="a-Dn"></a>今即教修也。</p>
  <p id="aDo">标数中。<a id="a-Dp"></a>疏四。<a id="a-Dq"></a>不坏信者。<a id="a-Dr"></a>信彼四事皆不可坏。<a id="a-Ds"></a>不坏即常住也。<a id="a-Dt"></a>以所信之境不可坏故。<a id="a-Du"></a>使能信之心亦不可坏。<a id="a-Dv"></a>能所相称俱名不坏。<a id="a-Dw"></a>故经云。<a id="a-Dx"></a>妙信常住是也。</p>
  <p id="aDy">列释中。<a id="a-Dz"></a>疏诸佛所师者。<a id="a-E0"></a>约人显根本也。<a id="a-E1"></a>谓佛因地本于真如起于信解。<a id="a-E2"></a>又依真如轨则修行。<a id="a-E3"></a>又乃证极真如方得成佛。<a id="a-E4"></a>故华严云。<a id="a-E5"></a>以诸如来尊重法故。<a id="a-E6"></a>以如说行出生诸佛故。<a id="a-E7"></a>约此义边故。<a id="a-E8"></a>云真如是佛师也。<a id="a-E9"></a>故经云。<a id="a-EA"></a>诸佛所师所谓法也。<a id="a-EB"></a>以法常故诸佛亦常。<a id="a-EC"></a>既是佛师故名根本。<a id="a-ED"></a>众行下约法显根本。<a id="a-EE"></a>谓一切行门皆从真起。<a id="a-EF"></a>故圆觉云。<a id="a-EG"></a>无上法王有大陀罗尼门。<a id="a-EH"></a>名为圆觉。<a id="a-EI"></a>乃至流出诸波罗蜜。<a id="a-EJ"></a>教授菩萨等所以前标直心为二利行本。<a id="a-EK"></a>是知非真流之行。<a id="a-EL"></a>无以契真。<a id="a-EM"></a>何有契真之行不从真起。<a id="a-EN"></a>此乃为信等诸行之根本也。<a id="a-EO"></a>问何故不约僧显根本耶。<a id="a-EP"></a>答约佛显时已摄僧故。<a id="a-EQ"></a>因地信解轨则修行即是僧宝。<a id="a-ER"></a>今疏文虽有二义。<a id="a-ES"></a>必兼三故。<a id="a-ET"></a>约能生三宝。<a id="a-EU"></a>名为根本也。<a id="a-EV"></a>又是所信法中之根本故。<a id="a-EW"></a>以终教所宗唯此真法万缘所起。<a id="a-EX"></a>起自真如会缘入实。<a id="a-EY"></a>入于真如。<a id="a-EZ"></a>菩萨发心先缘真如。<a id="a-Ea"></a>起信发解。<a id="a-Eb"></a>修行契证咸归真如故。<a id="a-Ec"></a>于所信法中为根本也。<a id="a-Ed"></a>信若不信真如。<a id="a-Ee"></a>信则名邪。<a id="a-Ef"></a>故宝性论云。<a id="a-Eg"></a>不信真如。<a id="a-Eh"></a>有五种失。<a id="a-Ei"></a>谓自轻轻他。<a id="a-Ej"></a>执人执法起恶见。<a id="a-Ek"></a>是知反此则为五得。<a id="a-El"></a>由是发心先令信此。<a id="a-Em"></a>非直等者。<a id="a-En"></a>不但起信。<a id="a-Eo"></a>亦乃乐观。<a id="a-Ep"></a>乐观即行也。<a id="a-Eq"></a>然此行是即信之行。<a id="a-Er"></a>行所成信。<a id="a-Es"></a>方为实信故。<a id="a-Et"></a>问云。<a id="a-Eu"></a>何是信真如之相耶。<a id="a-Ev"></a>答不信一切法。<a id="a-Ew"></a>是信真如之相也。<a id="a-Ex"></a>以真如理中本无。<a id="a-Ey"></a>诸法若见诸法为有。<a id="a-Ez"></a>是信诸法不信真如。<a id="a-F0"></a>今则不信诸法。<a id="a-F1"></a>是信真如也。<a id="a-F2"></a>亦可乐念观察方名为信。<a id="a-F3"></a>如世间人劝彼所作。<a id="a-F4"></a>彼顺所劝方名为信。<a id="a-F5"></a>若不尔者。<a id="a-F6"></a>焉为信耶。<a id="a-F7"></a>故信则所言之理顺顺则师资之道成矣。<a id="a-F8"></a>故以乐念释成其信。<a id="a-F9"></a>论信佛等者。<a id="a-FA"></a>是信报身。<a id="a-FB"></a>谓身语意业法门辨才色相具足。<a id="a-FC"></a>依报庄严。<a id="a-FD"></a>故云无量功德。<a id="a-FE"></a>故前论云。<a id="a-FF"></a>身有无量色。<a id="a-FG"></a>色有无量相相有无量好。<a id="a-FH"></a>所住依果亦有无量种种庄严。<a id="a-FI"></a>常念等者。<a id="a-FJ"></a>以信佛有功德故。<a id="a-FK"></a>愿成此身具一切智。<a id="a-FL"></a>以愿求故。<a id="a-FM"></a>而念恭敬供养起于善根。<a id="a-FN"></a>修佛因也。<a id="a-FO"></a>论信法等。<a id="a-FP"></a>此是行法。<a id="a-FQ"></a>此法能除悭贪毁禁等障。<a id="a-FR"></a>是大利益。<a id="a-FS"></a>常念等者。<a id="a-FT"></a>即施戒等六度。<a id="a-FU"></a>以信有益故。<a id="a-FV"></a>复勤而行之。<a id="a-FW"></a>论信僧等者。<a id="a-FX"></a>此是登地已上大菩萨僧。<a id="a-FY"></a>故云正修如实等也。<a id="a-FZ"></a>常乐等者。<a id="a-Fa"></a>拣非二乘。<a id="a-Fb"></a>故云菩萨。<a id="a-Fc"></a>拣非地前。<a id="a-Fd"></a>故云如实修行。<a id="a-Fe"></a>然常途四信。<a id="a-Ff"></a>谓信三宝及戒。<a id="a-Fg"></a>此即人天乘中之信。<a id="a-Fh"></a>今之四信乃是终实教中。<a id="a-Fi"></a>不唯真如与戒不同。<a id="a-Fj"></a>亦乃三宝浅深有异。<a id="a-Fk"></a>问前说善根微少者。<a id="a-Fl"></a>亦遇佛见僧求法。<a id="a-Fm"></a>与此何别。<a id="a-Fn"></a>答前以未信真如故。<a id="a-Fo"></a>所见三宝皆不称实。<a id="a-Fp"></a>由是遇缘却成退失。<a id="a-Fq"></a>今以先信真如故。<a id="a-Fr"></a>得所信三宝悉皆如实。<a id="a-Fs"></a>由是增进使信成满也。<a id="a-Ft"></a>斯则信真如为佛本。<a id="a-Fu"></a>信佛为所成。<a id="a-Fv"></a>信法为所依。<a id="a-Fw"></a>信僧为所学。<a id="a-Fx"></a>又此四种即是教理行果。<a id="a-Fy"></a>前三如次。<a id="a-Fz"></a>是理果行。<a id="a-G0"></a>信僧即教也。<a id="a-G1"></a>僧能转教就彼求学故。<a id="a-G2"></a>疏各二等者。<a id="a-G3"></a>详论可知。</p>
  <p id="aG4">举数中。<a id="a-G5"></a>疏有信等者。<a id="a-G6"></a>信若无行非实信也。<a id="a-G7"></a>以信是顺义。<a id="a-G8"></a>顺而行之。<a id="a-G9"></a>乃为真信。<a id="a-GA"></a>将知此行是成信之行。<a id="a-GB"></a>信是即行之信。<a id="a-GC"></a>此信则决定不退也。<a id="a-GD"></a>如前所退者。<a id="a-GE"></a>不能如此故。</p>
  <p id="aGF">征起中。<a id="a-GG"></a>疏止观等者。<a id="a-GH"></a>以诸经论皆说六度。<a id="a-GI"></a>此中唯五者。<a id="a-GJ"></a>以后二修时不得相离故。<a id="a-GK"></a>初修为止观。<a id="a-GL"></a>修成为定慧。<a id="a-GM"></a>但时异而体不异也。<a id="a-GN"></a>问何故止观合修耶。<a id="a-GO"></a>答若不双修皆成邪故。<a id="a-GP"></a>涅槃经说。<a id="a-GQ"></a>定多慧少不见佛性。<a id="a-GR"></a>慧多定少见性不了。<a id="a-GS"></a>定慧等学明见佛性。<a id="a-GT"></a>又诸处说。<a id="a-GU"></a>不见佛性。<a id="a-GV"></a>无明邪见自此而生。<a id="a-GW"></a>故今合修。<a id="a-GX"></a>免招二过下文自释。</p>
  <p id="aGY">施中。<a id="a-GZ"></a>论一切来求索者。<a id="a-Ga"></a>即受施人也。<a id="a-Gb"></a>不同善德局七种人。<a id="a-Gc"></a>故云一切。<a id="a-Gd"></a>则不择冤亲老幼病健高下贫穷远近等。<a id="a-Ge"></a>所有下是所施物。<a id="a-Gf"></a>随力之言。<a id="a-Gg"></a>似有两意。<a id="a-Gh"></a>一随贫富之力。<a id="a-Gi"></a>二随舍施之力。<a id="a-Gj"></a>若随其力。<a id="a-Gk"></a>必不强为免生恼也。<a id="a-Gl"></a>以自下即行施意。<a id="a-Gm"></a>自舍悭贪者。<a id="a-Gn"></a>随性行檀。<a id="a-Go"></a>是自利行。<a id="a-Gp"></a>令彼欢喜者。<a id="a-Gq"></a>济物垂惠是利他行。<a id="a-Gr"></a>故知菩萨虽举一行二利已兼。<a id="a-Gs"></a>此则以布施摄贫穷也。<a id="a-Gt"></a>疏资财施者。<a id="a-Gu"></a>资身之物。<a id="a-Gv"></a>故亦名外财。<a id="a-Gw"></a>身外物故亦名资生。<a id="a-Gx"></a>财资于生命故。<a id="a-Gy"></a>准正法念经。<a id="a-Gz"></a>说十二种垢施。<a id="a-H0"></a>一于众生不平等施。<a id="a-H1"></a>二为男女欲因缘故施。<a id="a-H2"></a>三有所怖畏施与王者而求救故。<a id="a-H3"></a>四以痴心施如外道斋会等。<a id="a-H4"></a>五不知业果但学他施。<a id="a-H5"></a>六乞者苦求方与。<a id="a-H6"></a>七知他有物施之。<a id="a-H7"></a>令信后得侵损。<a id="a-H8"></a>八施物嘱之令破和合。<a id="a-H9"></a>共为一友后与衰恼。<a id="a-HA"></a>九与男女物令使成亲。<a id="a-HB"></a>或令男与女。<a id="a-HC"></a>或即反之。<a id="a-HD"></a>十贱买诸物。<a id="a-HE"></a>于斋会日贵价卖之。<a id="a-HF"></a>少分饶之。<a id="a-HG"></a>十一为名称故施。<a id="a-HH"></a>十二妻子饥贫与物。<a id="a-HI"></a>离此十二即名净施。<a id="a-HJ"></a>除此复有十二种具足施。<a id="a-HK"></a>不能繁述。<a id="a-HL"></a>优婆塞戒经菩萨行施。<a id="a-HM"></a>应离五法。<a id="a-HN"></a>一施时不选有德无德。<a id="a-HO"></a>二施时不说善恶。<a id="a-HP"></a>三施时不择种姓。<a id="a-HQ"></a>四施时不轻求者。<a id="a-HR"></a>五施时不恶口。<a id="a-HS"></a>复有三事。<a id="a-HT"></a>施已不得胜妙果报。<a id="a-HU"></a>一先多发心后则少与。<a id="a-HV"></a>二选择怯物持施与人。<a id="a-HW"></a>三既行施已心生悔恨。<a id="a-HX"></a>离兹三事。<a id="a-HY"></a>其果胜妙。<a id="a-HZ"></a>论厄难恐怖危逼者。<a id="a-Ha"></a>受施人也。<a id="a-Hb"></a>随己堪任者。<a id="a-Hc"></a>所施力也。<a id="a-Hd"></a>尽力所及不惜不吝。<a id="a-He"></a>施与无畏者。<a id="a-Hf"></a>正行施也。<a id="a-Hg"></a>亦是行施意。<a id="a-Hh"></a>或缧绁之难。<a id="a-Hi"></a>或水火之灾。<a id="a-Hj"></a>或狼虎之殃。<a id="a-Hk"></a>或冤家之怖。<a id="a-Hl"></a>如是一切众生凡有所畏之事。<a id="a-Hm"></a>皆护令安乐得无所畏。<a id="a-Hn"></a>若有众生来求法者。<a id="a-Ho"></a>即受施人。<a id="a-Hp"></a>三乘五乘。<a id="a-Hq"></a>或请或问。<a id="a-Hr"></a>皆名求法。<a id="a-Hs"></a>随已下所施法。<a id="a-Ht"></a>不能不解者。<a id="a-Hu"></a>辄不与言。<a id="a-Hv"></a>于能解处即与说之。<a id="a-Hw"></a>方免误人。<a id="a-Hx"></a>亦免尤难。<a id="a-Hy"></a>孔子曰。<a id="a-Hz"></a>知之为知之。<a id="a-I0"></a>不知为不知是知也。<a id="a-I1"></a>又云。<a id="a-I2"></a>多闻阙疑。<a id="a-I3"></a>慎言其余则寡尤。<a id="a-I4"></a>方便说者。<a id="a-I5"></a>要以种种言辩巧便。<a id="a-I6"></a>引劝使其信受。<a id="a-I7"></a>不得直置令其诽谤。<a id="a-I8"></a>故法华云。<a id="a-I9"></a>有问难不嗔随顺为解说。<a id="a-IA"></a>不应下明行施意。<a id="a-IB"></a>不贪名利等。<a id="a-IC"></a>是反明其非故。<a id="a-ID"></a>前论云。<a id="a-IE"></a>所谓为令众生离一切苦得究竟乐。<a id="a-IF"></a>非求世间名利恭敬故。<a id="a-IG"></a>唯念下顺明其是。<a id="a-IH"></a>自既如此。<a id="a-II"></a>令他亦然。<a id="a-IJ"></a>准智论云。<a id="a-IK"></a>佛说施中法施第一。<a id="a-IL"></a>何以故。<a id="a-IM"></a>财施有量。<a id="a-IN"></a>法施无量。<a id="a-IO"></a>财施欲界报。<a id="a-IP"></a>法施出三界报。<a id="a-IQ"></a>财施不能断漏。<a id="a-IR"></a>法施清升彼岸。<a id="a-IS"></a>财施但感人天。<a id="a-IT"></a>法施通感三乘果。<a id="a-IU"></a>财施愚智俱能。<a id="a-IV"></a>法施智人方能。<a id="a-IW"></a>财施唯能施者得福。<a id="a-IX"></a>法施通益能所。<a id="a-IY"></a>财施愚畜能受。<a id="a-IZ"></a>法施唯局聪人。<a id="a-Ia"></a>财施但益色身。<a id="a-Ib"></a>法施能和心神。<a id="a-Ic"></a>财施能增贪病。<a id="a-Id"></a>法施能除三毒。<a id="a-Ie"></a>由是比校。<a id="a-If"></a>法施第一。<a id="a-Ig"></a>愿诸学者审而行之。</p>
  <p id="aIh">戒中论所谓下。<a id="a-Ii"></a>如次是其十善。<a id="a-Ij"></a>则离身三口四意三之恶也。<a id="a-Ik"></a>不杀者。<a id="a-Il"></a>普该蠢物不唯于人。<a id="a-Im"></a>不盗者。<a id="a-In"></a>一针一草不但五钱已上。<a id="a-Io"></a>不淫者。<a id="a-Ip"></a>触身即犯。<a id="a-Iq"></a>不论道与非道。<a id="a-Ir"></a>两舌者。<a id="a-Is"></a>斗构两头。<a id="a-It"></a>恶口者。<a id="a-Iu"></a>无稽之语。<a id="a-Iv"></a>妄言者。<a id="a-Iw"></a>虚诳之语。<a id="a-Ix"></a>绮语者。<a id="a-Iy"></a>粉饰之谈。<a id="a-Iz"></a>此等并无故皆言不。<a id="a-J0"></a>贪谓恶欲。<a id="a-J1"></a>嫉谓妒忌。<a id="a-J2"></a>欺谓陵犯。<a id="a-J3"></a>诈谓虚伪。<a id="a-J4"></a>谄谓罔冒。<a id="a-J5"></a>曲谓违理。<a id="a-J6"></a>其嫉欺恚是嗔之分。<a id="a-J7"></a>谄曲是贪之分。<a id="a-J8"></a>邪见者。<a id="a-J9"></a>亦名恶见。<a id="a-JA"></a>即身边等五见也。<a id="a-JB"></a>今言邪者。<a id="a-JC"></a>五中之一。<a id="a-JD"></a>此等并无故云远离。<a id="a-JE"></a>然菩萨以慈悲愍物故。<a id="a-JF"></a>杀戒为先。<a id="a-JG"></a>小乘以厌离生死故。<a id="a-JH"></a>淫戒为首。<a id="a-JI"></a>旨趣有异故。<a id="a-JJ"></a>教仪不同。<a id="a-JK"></a>若据十善本是人天因缘。<a id="a-JL"></a>今菩萨所修趣果则异。<a id="a-JM"></a>准华严经。<a id="a-JN"></a>说有五等。<a id="a-JO"></a>人皆修十善感果不同。<a id="a-JP"></a>谓凡夫声闻缘觉菩萨及佛。<a id="a-JQ"></a>净名云。<a id="a-JR"></a>持戒是菩萨净土。<a id="a-JS"></a>菩萨成佛时行十善道。<a id="a-JT"></a>满愿众生来生其国。<a id="a-JU"></a>十善是菩萨净土。<a id="a-JV"></a>菩萨成佛时命不中夭。<a id="a-JW"></a>大富梵行所言诚谛。<a id="a-JX"></a>常以软语眷属不离。<a id="a-JY"></a>善和诤讼言必饶益。<a id="a-JZ"></a>不嫉不恚。<a id="a-Ja"></a>正见众生来生其国。<a id="a-Jb"></a>故知十善不异修心不同也。<a id="a-Jc"></a>然行十恶。<a id="a-Jd"></a>准俱舍说。<a id="a-Je"></a>各招三种果。<a id="a-Jf"></a>一异熟。<a id="a-Jg"></a>二等流。<a id="a-Jh"></a>三增上。<a id="a-Ji"></a>异熟可知。<a id="a-Jj"></a>略辩余二。<a id="a-Jk"></a>杀生中。<a id="a-Jl"></a>一等流果者。<a id="a-Jm"></a>寿命短促。<a id="a-Jn"></a>二增上果者。<a id="a-Jo"></a>光泽鲜少。<a id="a-Jp"></a>偷盗中。<a id="a-Jq"></a>一财物匮乏。<a id="a-Jr"></a>二多遭雷雹。<a id="a-Js"></a>邪行中。<a id="a-Jt"></a>一妻不贞良。<a id="a-Ju"></a>二多诸尘埃。<a id="a-Jv"></a>妄语中。<a id="a-Jw"></a>一多遭诽谤。<a id="a-Jx"></a>二多诸臭秽。<a id="a-Jy"></a>两舌中。<a id="a-Jz"></a>一亲友乖穆。<a id="a-K0"></a>二所居险曲。<a id="a-K1"></a>恶口中。<a id="a-K2"></a>一常闻恶声。<a id="a-K3"></a>二田多荆棘稼穑匪宜。<a id="a-K4"></a>绮语中。<a id="a-K5"></a>一言无威肃。<a id="a-K6"></a>二时候变改。<a id="a-K7"></a>贪中。<a id="a-K8"></a>一令贪炽盛。<a id="a-K9"></a>二令少果。<a id="a-KA"></a>嗔中。<a id="a-KB"></a>一令嗔炽盛。<a id="a-KC"></a>二令果粗辣。<a id="a-KD"></a>邪见中。<a id="a-KE"></a>一令痴盛。<a id="a-KF"></a>二令无果。<a id="a-KG"></a>此皆初是等流。<a id="a-KH"></a>二是增上也。<a id="a-KI"></a>疏摄律仪者。<a id="a-KJ"></a>此杀等十是恶律仪。<a id="a-KK"></a>止之不行即成善法。<a id="a-KL"></a>摄取不舍即名为戒。<a id="a-KM"></a>论出家等者。<a id="a-KN"></a>前律仪戒即通在家出家。<a id="a-KO"></a>此善法戒则唯出家者。<a id="a-KP"></a>为折伏下处静之意。<a id="a-KQ"></a>若处人寰难断烦恼故。<a id="a-KR"></a>须脱俗离尘燕居林薮。<a id="a-KS"></a>故遗教经云。<a id="a-KT"></a>于闲静处思灭苦本。<a id="a-KU"></a>念所受法。<a id="a-KV"></a>勿令至失。<a id="a-KW"></a>月藏经中广有此说。<a id="a-KX"></a>且释迦如来舍王室。<a id="a-KY"></a>诣雪山。<a id="a-KZ"></a>因行六年果圆万德。<a id="a-Ka"></a>垂斯轨者。<a id="a-Kb"></a>盖为此也。<a id="a-Kc"></a>少欲等者。<a id="a-Kd"></a>见得思议。<a id="a-Ke"></a>故云知足。<a id="a-Kf"></a>财无苟得故云少欲。<a id="a-Kg"></a>头陀此云抖擞。<a id="a-Kh"></a>谓抖擞。<a id="a-Ki"></a>三界烦恼业报。<a id="a-Kj"></a>故然有十二种。<a id="a-Kk"></a>谓衣三食三。<a id="a-Kl"></a>六依处说。<a id="a-Km"></a>处六者。<a id="a-Kn"></a>一住空闲处。<a id="a-Ko"></a>谓离众闹居阿练若。<a id="a-Kp"></a>身远离故。<a id="a-Kq"></a>心离欲盖。<a id="a-Kr"></a>益诸善故。<a id="a-Ks"></a>二端坐不卧。<a id="a-Kt"></a>谓若行若立心动难摄。<a id="a-Ku"></a>然亦不久。<a id="a-Kv"></a>应受常坐。<a id="a-Kw"></a>若欲睡时胁不着席。<a id="a-Kx"></a>三树下坐谓顺佛法故。<a id="a-Ky"></a>如佛成道转法轮入涅槃皆在树下。<a id="a-Kz"></a>能治房舍贪。<a id="a-L0"></a>易入道故。<a id="a-L1"></a>四冢间坐。<a id="a-L2"></a>谓冢间常有悲哭声。<a id="a-L3"></a>死尸狼藉无常不净。<a id="a-L4"></a>观道易成。<a id="a-L5"></a>五露地坐。<a id="a-L6"></a>谓树如半屋。<a id="a-L7"></a>爱着犹生。<a id="a-L8"></a>又雨湿鸟喧污秽不净。<a id="a-L9"></a>若露地处光明遍照。<a id="a-LA"></a>令心明利。<a id="a-LB"></a>空观易成。<a id="a-LC"></a>六随有草坐。<a id="a-LD"></a>谓随心所得而坐其上。<a id="a-LE"></a>离所爱着不恼他故。<a id="a-LF"></a>食中三者。<a id="a-LG"></a>一常乞食。<a id="a-LH"></a>谓依法乞当制六根。<a id="a-LI"></a>不着六尘。<a id="a-LJ"></a>亦不分别男女等相。<a id="a-LK"></a>得与不得。<a id="a-LL"></a>若好若恶不生憎爱。<a id="a-LM"></a>若请食者。<a id="a-LN"></a>或得不得贪恨易生。<a id="a-LO"></a>若同僧食处分。<a id="a-LP"></a>使人心则散乱。<a id="a-LQ"></a>不入道故。<a id="a-LR"></a>二节量食。<a id="a-LS"></a>谓念身中八万户虫。<a id="a-LT"></a>虫得此食皆悉安隐。<a id="a-LU"></a>我今以食摄此诸虫。<a id="a-LV"></a>后得道时以法摄彼。<a id="a-LW"></a>又虽一食。<a id="a-LX"></a>恣贪极啖腹胀气塞。<a id="a-LY"></a>妨废行道。<a id="a-LZ"></a>随所得食三分食二。<a id="a-La"></a>身则轻安。<a id="a-Lb"></a>名节量食。<a id="a-Lc"></a>三一坐食。<a id="a-Ld"></a>谓若重食者失半日功。<a id="a-Le"></a>不为养身断数数食。<a id="a-Lf"></a>即四分律不作余食法。<a id="a-Lg"></a>头陀经中云。<a id="a-Lh"></a>中后不饮浆。<a id="a-Li"></a>衣中三者。<a id="a-Lj"></a>一唯畜三衣。<a id="a-Lk"></a>谓白衣好畜种种衣。<a id="a-Ll"></a>外道苦行裸形而已。<a id="a-Lm"></a>今佛弟子应舍二边。<a id="a-Ln"></a>但三衣也。<a id="a-Lo"></a>又离多求及守护故。<a id="a-Lp"></a>二粪扫衣。<a id="a-Lq"></a>谓拾粪扫物。<a id="a-Lr"></a>纳作衣故。<a id="a-Ls"></a>以此覆寒障露离贪。<a id="a-Lt"></a>远贼无夺命难故。<a id="a-Lu"></a>三毳衣。<a id="a-Lv"></a>谓或三衣或长衣。<a id="a-Lw"></a>一切皆用毛毳而作。<a id="a-Lx"></a>不畜余衣故。<a id="a-Ly"></a>然此十二盖是知足之行。<a id="a-Lz"></a>涅槃智论瑜伽俱明其义。<a id="a-M0"></a>故知恶贪多欲出家者。<a id="a-M1"></a>是所不宜。<a id="a-M2"></a>应深诫之。<a id="a-M3"></a>乃至等者。<a id="a-M4"></a>以小况大。<a id="a-M5"></a>意云。<a id="a-M6"></a>小罪尚须生畏大过。<a id="a-M7"></a>岂得安然。<a id="a-M8"></a>超越之言故云乃至。<a id="a-M9"></a>欲作即怖已作即畏。<a id="a-MA"></a>畏堕苦故。<a id="a-MB"></a>惭天愧人。<a id="a-MC"></a>故云惭愧。<a id="a-MD"></a>又惭谓崇重贤善。<a id="a-ME"></a>愧谓轻拒暴恶。<a id="a-MF"></a>改悔者。<a id="a-MG"></a>改于往过别修善业。<a id="a-MH"></a>悔前所作忆恨在心。<a id="a-MI"></a>不得轻戒者。<a id="a-MJ"></a>如菩萨戒说。<a id="a-MK"></a>于十重戒中犯微尘许罪。<a id="a-ML"></a>便不得发菩提心。<a id="a-MM"></a>失比丘位国王位乃至佛位。<a id="a-MN"></a>仍二劫三劫堕三涂中。<a id="a-MO"></a>不闻父母三宝名字。<a id="a-MP"></a>何况具足犯十戒也。<a id="a-MQ"></a>故戒序云。<a id="a-MR"></a>莫轻小罪以为无殃。<a id="a-MS"></a>水滴虽微渐盈大器。<a id="a-MT"></a>刹那造罪殃坠无间。<a id="a-MU"></a>故涅槃中有浮囊之譬。<a id="a-MV"></a>故知佛所制戒岂得轻而犯之。<a id="a-MW"></a>疏摄善法者。<a id="a-MX"></a>依此戒约。<a id="a-MY"></a>则一切善法自然摄取。<a id="a-MZ"></a>护戒心者。<a id="a-Ma"></a>谓夕惕若。<a id="a-Mb"></a>厉造次弗离护之。<a id="a-Mc"></a>若珠纤毫无犯也。<a id="a-Md"></a>摄众生戒者。<a id="a-Me"></a>此当涅槃所说息世机嫌戒也。<a id="a-Mf"></a>谓行非律仪及受畜非法之物。<a id="a-Mg"></a>招人讥谤。<a id="a-Mh"></a>即生他罪。<a id="a-Mi"></a>他罪所生本由于己。<a id="a-Mj"></a>故须护之。<a id="a-Mk"></a>护之即不谤。<a id="a-Ml"></a>不谤即自然发心。<a id="a-Mm"></a>发心即受化。<a id="a-Mn"></a>受化即成摄取义也。</p>
  <p id="aMo">忍中疏他不饶益者。<a id="a-Mp"></a>亦名耐怨害忍。<a id="a-Mq"></a>谓被冤家恼害。<a id="a-Mr"></a>是他不饶益。<a id="a-Ms"></a>忍耐彼苦无怀报心。<a id="a-Mt"></a>然所不报有其二意。<a id="a-Mu"></a>一为解冤结故。<a id="a-Mv"></a>如律中长生王偈云。<a id="a-Mw"></a>以怨报怨。<a id="a-Mx"></a>怨终不止。<a id="a-My"></a>唯有无怨怨自息耳。<a id="a-Mz"></a>智度论中亦同此说。<a id="a-N0"></a>二为证佛果故。<a id="a-N1"></a>以有智慧。<a id="a-N2"></a>知彼此境空无所有。<a id="a-N3"></a>能忍是事彼疑有嗔现同伴侣。<a id="a-N4"></a>与其谐和。<a id="a-N5"></a>因之得证无上菩提。<a id="a-N6"></a>此如瑜伽论说。<a id="a-N7"></a>行人若遭他苦时应作三思五想。<a id="a-N8"></a>以忍彼事。<a id="a-N9"></a>三思者。<a id="a-NA"></a>一责业牵殃思。<a id="a-NB"></a>谓菩萨若遇他害。<a id="a-NC"></a>应作是思。<a id="a-ND"></a>此我先业应合他害。<a id="a-NE"></a>今若不忍更增苦因。<a id="a-NF"></a>便非爱己。<a id="a-NG"></a>成自苦缚。<a id="a-NH"></a>是故须忍。<a id="a-NI"></a>二性皆行苦思。<a id="a-NJ"></a>又自他身性皆行苦。<a id="a-NK"></a>彼无知故增害我身。<a id="a-NL"></a>我既有知。<a id="a-NM"></a>宁增彼苦。<a id="a-NN"></a>是故须忍。<a id="a-NO"></a>三引劣况胜。<a id="a-NP"></a>思二乘自利尚不苦他。<a id="a-NQ"></a>我既利他应忍斯苦也。<a id="a-NR"></a>五想者。<a id="a-NS"></a>一亲善想。<a id="a-NT"></a>二唯法想。<a id="a-NU"></a>三无常想。<a id="a-NV"></a>四有苦想。<a id="a-NW"></a>五摄受想。<a id="a-NX"></a>广如彼说。<a id="a-NY"></a>又金刚忍辱仙人亦同此意。<a id="a-NZ"></a>论语中说。<a id="a-Na"></a>以直报怨以德报怨。<a id="a-Nb"></a>今同以直报怨。<a id="a-Nc"></a>若准上怨与上乐。<a id="a-Nd"></a>即以德报怨。<a id="a-Ne"></a>仁与菩萨优劣可知。<a id="a-Nf"></a>安受苦忍者。<a id="a-Ng"></a>于违顺境。<a id="a-Nh"></a>安然忍受不动念故。<a id="a-Ni"></a>财荣润己者。<a id="a-Nj"></a>不论多少。<a id="a-Nk"></a>但取一切润己之事。<a id="a-Nl"></a>尽名为利。<a id="a-Nm"></a>损耗侵陵者。<a id="a-Nn"></a>此亦不论多少。<a id="a-No"></a>但取一切损己之事。<a id="a-Np"></a>皆名为衰。<a id="a-Nq"></a>越过毁者。<a id="a-Nr"></a>如有小过毁之言大。<a id="a-Ns"></a>越德叹者。<a id="a-Nt"></a>如有片善。<a id="a-Nu"></a>誉令其广。<a id="a-Nv"></a>依实赞者。<a id="a-Nw"></a>如有一德。<a id="a-Nx"></a>亦言一德。<a id="a-Ny"></a>依实过论者。<a id="a-Nz"></a>如有一过亦言一过。<a id="a-O0"></a>逼迫侵形者。<a id="a-O1"></a>打掷寒热饥渴蚊蚋等。<a id="a-O2"></a>但是一切有不安者。<a id="a-O3"></a>尽名为苦心神适悦者。<a id="a-O4"></a>清凉饱暖视听香味等。<a id="a-O5"></a>凡是一切畅适之事。<a id="a-O6"></a>悉名为乐。<a id="a-O7"></a>有说。<a id="a-O8"></a>得财名利。<a id="a-O9"></a>失财名衰。<a id="a-OA"></a>谈恶为毁谈善为誉。<a id="a-OB"></a>对面谈善为称。<a id="a-OC"></a>对面谈恶为讥。<a id="a-OD"></a>苦乐即二受也。<a id="a-OE"></a>与此所说各是一意。<a id="a-OF"></a>于利誉称乐。<a id="a-OG"></a>忍之不喜。<a id="a-OH"></a>于衰毁讥苦忍之不嗔。<a id="a-OI"></a>是故论中通言忍也。<a id="a-OJ"></a>然境界虽多。<a id="a-OK"></a>总摄不过违顺之二。<a id="a-OL"></a>又于二中各有四义。<a id="a-OM"></a>收尽二四。<a id="a-ON"></a>合说以成八风。<a id="a-OO"></a>谓之风者能击。<a id="a-OP"></a>众生心海。<a id="a-OQ"></a>起贪嗔烦恼浪。<a id="a-OR"></a>故今令忍之。<a id="a-OS"></a>则八风不能动也。<a id="a-OT"></a>然于中违则易忍。<a id="a-OU"></a>顺则难忍。<a id="a-OV"></a>不唯难忍。<a id="a-OW"></a>抑亦难防。<a id="a-OX"></a>如贼与子盗于家财。<a id="a-OY"></a>防之难易可以比知。<a id="a-OZ"></a>故天台说。<a id="a-Oa"></a>为强软二贼。<a id="a-Ob"></a>不能安忍。<a id="a-Oc"></a>无生圣智何以现前。<a id="a-Od"></a>且如令尹子文三仕三黜无喜无愠。<a id="a-Oe"></a>况行菩萨之行。<a id="a-Of"></a>焉得于违顺境而不忍乎。<a id="a-Og"></a>更有谛察法忍。<a id="a-Oh"></a>但于忍境体法无生。<a id="a-Oi"></a>唯心所现三轮空寂。<a id="a-Oj"></a>唯一真实。<a id="a-Ok"></a>即是此忍也。</p>
  <p id="aOl">四进中论诸善事者。<a id="a-Om"></a>前三后二一切善法。<a id="a-On"></a>心不懈退者。<a id="a-Oo"></a>身由于心故。<a id="a-Op"></a>但言心。<a id="a-Oq"></a>懈谓懈怠不能敏行。<a id="a-Or"></a>退谓退堕中道而废。<a id="a-Os"></a>疏勤勇精进者。<a id="a-Ot"></a>勤恪勇猛也。<a id="a-Ou"></a>勤故不懈勇故不退。<a id="a-Ov"></a>斯则于有义事。<a id="a-Ow"></a>勇而进也。<a id="a-Ox"></a>如子路问孔子。<a id="a-Oy"></a>曰君子尚勇乎。<a id="a-Oz"></a>子曰。<a id="a-P0"></a>义以为尚。<a id="a-P1"></a>君子有勇而无义为乱。<a id="a-P2"></a>小人有勇而无义为盗。<a id="a-P3"></a>又云。<a id="a-P4"></a>见义不为无勇也。<a id="a-P5"></a>冀诸行者审而勇之。<a id="a-P6"></a>勇之相者。<a id="a-P7"></a>净名云。<a id="a-P8"></a>譬如胜怨乃。<a id="a-P9"></a>可名勇。<a id="a-PA"></a>难坏者。<a id="a-PB"></a>志坚不怯决定取办。<a id="a-PC"></a>诗云。<a id="a-PD"></a>我心匪石不可转也。<a id="a-PE"></a>我心匪席不可卷也。<a id="a-PF"></a>所以然者。<a id="a-PG"></a>以知生死定为苦故。<a id="a-PH"></a>以知佛果必为乐故。<a id="a-PI"></a>以知众生与己无异足可度故。<a id="a-PJ"></a>由是千化不变其虑。<a id="a-PK"></a>万境顺通其道。<a id="a-PL"></a>乃至丧身致命。<a id="a-PM"></a>不舍菩提之心。<a id="a-PN"></a>故宝藏论云。<a id="a-PO"></a>决归者不顾其疲。<a id="a-PP"></a>决战者不顾其死。<a id="a-PQ"></a>决学者不顾其身。<a id="a-PR"></a>决道者不重其事。<a id="a-PS"></a>此其难坏也。<a id="a-PT"></a>无足者。<a id="a-PU"></a>修诸善行意无厌足。<a id="a-PV"></a>表异二乘。<a id="a-PW"></a>得少为足。<a id="a-PX"></a>则欲而不贪也。<a id="a-PY"></a>以念等下正释论意。<a id="a-PZ"></a>可知。<a id="a-Pa"></a>此同唯识三炼摩中第二炼摩。<a id="a-Pb"></a>无性颂云。<a id="a-Pc"></a>汝已恶道经多劫。<a id="a-Pd"></a>无利勤苦尚能超。<a id="a-Pe"></a>少行苦行得菩提。<a id="a-Pf"></a>大利不应生退屈。<a id="a-Pg"></a>论是故等者。<a id="a-Ph"></a>从来为不修。<a id="a-Pi"></a>身心常苦恼。<a id="a-Pj"></a>如今若不修。<a id="a-Pk"></a>依前是苦恼。<a id="a-Pl"></a>由是克已。<a id="a-Pm"></a>造修于行无堕也。<a id="a-Pn"></a>则善人行善。<a id="a-Po"></a>唯日不足。<a id="a-Pp"></a>故遗教经云。<a id="a-Pq"></a>汝等比丘若勤精进。<a id="a-Pr"></a>则事无难者。<a id="a-Ps"></a>是故汝等常勤精进。<a id="a-Pt"></a>譬如小水常流则能穿石。<a id="a-Pu"></a>若行者之心数数懈废。<a id="a-Pv"></a>譬如钻火未热而息。<a id="a-Pw"></a>虽欲得火火难可得是故精进。<a id="a-Px"></a>然此一文亦可初是正明。<a id="a-Py"></a>从当念已下为方便。<a id="a-Pz"></a>于中初反释后顺。<a id="a-Q0"></a>结详文可见。</p>
  <p id="aQ1">障中论若人者。<a id="a-Q2"></a>此十信初心之下品也。<a id="a-Q3"></a>疏业障者。<a id="a-Q4"></a>亦有烦恼障。<a id="a-Q5"></a>今但举粗。<a id="a-Q6"></a>论邪魔等者。<a id="a-Q7"></a>邪谓外道。<a id="a-Q8"></a>魔谓天魔。<a id="a-Q9"></a>诸鬼谓堆惕等。<a id="a-QA"></a>如下所说事务者。<a id="a-QB"></a>世间一切公私之事。<a id="a-QC"></a>其数众多。<a id="a-QD"></a>故曰种种。<a id="a-QE"></a>疏外感报障者。<a id="a-QF"></a>由内有业障故。<a id="a-QG"></a>前说善根熏习便见佛身。<a id="a-QH"></a>今明恶业因缘乃见魔鬼。<a id="a-QI"></a>将知外境皆由内心。<a id="a-QJ"></a>如形端则影直源浊则流昏矣。</p>
  <p id="aQK">治中疏总明除障者。<a id="a-QL"></a>准华严经行愿中。<a id="a-QM"></a>亦是别除一障。<a id="a-QN"></a>即我慢障也。<a id="a-QO"></a>与今疏文各是一意。<a id="a-QP"></a>如人下喻释可知。<a id="a-QQ"></a>论诚心者。<a id="a-QR"></a>以诸障起时心皆猛恶故。<a id="a-QS"></a>今除遣必在虔诚故智论云。<a id="a-QT"></a>身精进为小。<a id="a-QU"></a>心精进为大。<a id="a-QV"></a>外精进为小。<a id="a-QW"></a>内精进为大。<a id="a-QX"></a>犹如赫日可以消坚水。<a id="a-QY"></a>烈风可以摧巨木。<a id="a-QZ"></a>苟有至诚必能动天地。<a id="a-Qa"></a>感鬼神故。<a id="a-Qb"></a>使事不违愿也。<a id="a-Qc"></a>忏悔者。<a id="a-Qd"></a>陈露先罪改往修来。<a id="a-Qe"></a>疏除恶业者。<a id="a-Qf"></a>三障四障也。<a id="a-Qg"></a>得依正具足故。<a id="a-Qh"></a>论劝请者。<a id="a-Qi"></a>于中有请转法轮请佛住世之异。<a id="a-Qj"></a>今通而言之。<a id="a-Qk"></a>但云劝请。<a id="a-Ql"></a>疏除谤法障者。<a id="a-Qm"></a>得多闻智慧。<a id="a-Qn"></a>论随喜者。<a id="a-Qo"></a>三乘四类所有片善。<a id="a-Qp"></a>皆随顺欢喜。<a id="a-Qq"></a>疏除嫉妒障者。<a id="a-Qr"></a>得广大眷属。<a id="a-Qs"></a>论向菩提者。<a id="a-Qt"></a>亦合回向实际及与众生。<a id="a-Qu"></a>意含此二。<a id="a-Qv"></a>疏除乐三有障者。<a id="a-Qw"></a>成广大善也。<a id="a-Qx"></a>论常不休废者。<a id="a-Qy"></a>念念相续无有间断。<a id="a-Qz"></a>疏能治谓行。<a id="a-R0"></a>此四行皆不废故。<a id="a-R1"></a>所治即上之四障皆脱免故。<a id="a-R2"></a>论善根增长者。<a id="a-R3"></a>谓信心渐进无有退故。<a id="a-R4"></a>结益下可知。<a id="a-R5"></a>初一者。<a id="a-R6"></a>谓先由迷倒不知罪福。<a id="a-R7"></a>妄行十恶。<a id="a-R8"></a>今由忏悔毕故不造新。<a id="a-R9"></a>故云止持。<a id="a-RA"></a>劝请随喜等是行善故。<a id="a-RB"></a>应作须作。<a id="a-RC"></a>故云作持。<a id="a-RD"></a>广说如行愿经。</p>
  <p id="aRE">五止观者。<a id="a-RF"></a>此被十信初心之中品也。</p>
  <p id="aRG">止中疏先由等者。<a id="a-RH"></a>此明未修行已前。<a id="a-RI"></a>今以下正明修止。<a id="a-RJ"></a>谓以始觉觉知诸尘境界。<a id="a-RK"></a>唯识所现无外境相。<a id="a-RL"></a>尘境既寂分别不生。<a id="a-RM"></a>心境俱止也。<a id="a-RN"></a>即破尘相为止境。<a id="a-RO"></a>无分别为止心。<a id="a-RP"></a>心境两亡寂常心现。<a id="a-RQ"></a>此同禅宗无念义。<a id="a-RR"></a>谓一切善恶都莫思量。<a id="a-RS"></a>言下自绝念想。<a id="a-RT"></a>圆觉云。<a id="a-RU"></a>应当正念远离诸幻。<a id="a-RV"></a>方便者。<a id="a-RW"></a>修止之方便。<a id="a-RX"></a>故先德云。<a id="a-RY"></a>趣寂之前万境俱泯。<a id="a-RZ"></a>发慧之后一切皆如。<a id="a-Ra"></a>但今等者。<a id="a-Rb"></a>意在显别。<a id="a-Rc"></a>故双标唐梵。<a id="a-Rd"></a>正修名奢摩他。<a id="a-Re"></a>前修方便名为止也。<a id="a-Rf"></a>观亦准此。<a id="a-Rg"></a>以双下释出别意。<a id="a-Rh"></a>既言随顺。<a id="a-Ri"></a>将知未是正止也。<a id="a-Rj"></a>以即观之止方名正止。<a id="a-Rk"></a>即止之观方名正观。<a id="a-Rl"></a>今既一向止息。<a id="a-Rm"></a>但是止之方便。<a id="a-Rn"></a>未得名为止行。<a id="a-Ro"></a>故云随顺奢摩他也。<a id="a-Rp"></a>问此行是止。<a id="a-Rq"></a>云何言观。<a id="a-Rr"></a>答正修之时止观双运。<a id="a-Rs"></a>止若。<a id="a-Rt"></a>无观不名真止。<a id="a-Ru"></a>观若无止不名真观。<a id="a-Rv"></a>是故正修止亦名观。<a id="a-Rw"></a>故圆觉中名为静观。<a id="a-Rx"></a>虽亦名观。<a id="a-Ry"></a>今言止者。<a id="a-Rz"></a>以就泯相观于真如。<a id="a-S0"></a>真如无相。<a id="a-S1"></a>向即心绝。<a id="a-S2"></a>心绝则成止义。<a id="a-S3"></a>亦是即空观也。</p>
  <p id="aS4">观中论观义故者。<a id="a-S5"></a>此是即止之观。<a id="a-S6"></a>亦是即假观也。<a id="a-S7"></a>圆觉中名为幻观。</p>
  <p id="aS8">疏三初释义。<a id="a-S9"></a>依生灭门者。<a id="a-SA"></a>前依真如门泯相绝心。<a id="a-SB"></a>照而常寂故名为止。<a id="a-SC"></a>今约生灭门观诸法相。<a id="a-SD"></a>随流反流染净因果凡圣色心差别不同。<a id="a-SE"></a>寂而常照故名为观。<a id="a-SF"></a>此则能善分别诸法相。<a id="a-SG"></a>前则于第一义而不动也。</p>
  <p id="aSH">如瑜伽下。<a id="a-SI"></a>二引证二。<a id="a-SJ"></a>初正引彼文。<a id="a-SK"></a>菩萨地者。<a id="a-SL"></a>彼论有十七地。<a id="a-SM"></a>此是菩萨地中文。<a id="a-SN"></a>无所分别即根本智因也。<a id="a-SO"></a>世俗妙慧即后得智因也。</p>
  <p id="aSP">是知下二会释彼义可见。</p>
  <p id="aSQ">然二门下三释成双运所以。<a id="a-SR"></a>谓依一心上开二种门。<a id="a-SS"></a>依此二门修于止观。<a id="a-ST"></a>止观双运方得契心。<a id="a-SU"></a>契心方名真止观也。<a id="a-SV"></a>故天台云。<a id="a-SW"></a>法性寂然名止。<a id="a-SX"></a>寂而常照名观。<a id="a-SY"></a>此乃以修止观契性止观也。<a id="a-SZ"></a>双修之旨岂徒然哉。</p>
  <p id="aSa">三俱中论二义者。<a id="a-Sb"></a>即前止一切境界。<a id="a-Sc"></a>观生灭因缘也。<a id="a-Sd"></a>不相舍离者。<a id="a-Se"></a>然此止观初首方便。<a id="a-Sf"></a>行人修时虽未双现。<a id="a-Sg"></a>习此之际须相资而行。<a id="a-Sh"></a>不可孤运辄相舍离。<a id="a-Si"></a>疏有二体者。<a id="a-Sj"></a>此二通与十度为体。<a id="a-Sk"></a>其犹于水澄而复清方能鉴像。<a id="a-Sl"></a>以二门开于一心。<a id="a-Sm"></a>焉得不俱定慧耶。<a id="a-Sn"></a>上文具显。</p>
  <p id="aSo">外缘中疏闲居等者。<a id="a-Sp"></a>不作众事名之为闲。<a id="a-Sq"></a>无愦闹故名之为静。<a id="a-Sr"></a>意令心寂当须离喧。<a id="a-Ss"></a>若欲离喧。<a id="a-St"></a>宜去聚落居阿练若。<a id="a-Su"></a>繁尘不对止则易成。<a id="a-Sv"></a>此有三处可修禅定。<a id="a-Sw"></a>一深山绝人处。<a id="a-Sx"></a>二须阿兰若处。<a id="a-Sy"></a>离于聚落极近三里。<a id="a-Sz"></a>即放牧声绝无诸愦闹。<a id="a-T0"></a>三者远白衣舍。<a id="a-T1"></a>清净伽蓝之中。<a id="a-T2"></a>皆名闲静处。<a id="a-T3"></a>故当第一。<a id="a-T4"></a>戒净者。<a id="a-T5"></a>欲盛妙馔必资净器。<a id="a-T6"></a>戒若不净定则不生。<a id="a-T7"></a>若知先所曾破戒者。<a id="a-T8"></a>当宜依法忏悔。<a id="a-T9"></a>令戒如故。<a id="a-TA"></a>以戒不净者。<a id="a-TB"></a>即有业障。<a id="a-TC"></a>令修止不成。<a id="a-TD"></a>便感邪魔病事等。<a id="a-TE"></a>以为侵挠也。<a id="a-TF"></a>衣食等者。<a id="a-TG"></a>一衣具足以根有三故。<a id="a-TH"></a>上者如雪山大士。<a id="a-TI"></a>随得一衣蔽形而已。<a id="a-TJ"></a>中者如迦葉粪扫三衣。<a id="a-TK"></a>不畜余长。<a id="a-TL"></a>下者如多寒国土及忍力未成之者。<a id="a-TM"></a>许三衣之。<a id="a-TN"></a>外百一资身。<a id="a-TO"></a>二食具足者。<a id="a-TP"></a>此有四类。<a id="a-TQ"></a>上者随得充饥而已。<a id="a-TR"></a>中者常行头陀受乞食法。<a id="a-TS"></a>下者阿兰若处受檀越送食。<a id="a-TT"></a>下下者僧常食及受请。<a id="a-TU"></a>除此异求多积长贪妨道。<a id="a-TV"></a>今须衣食者。<a id="a-TW"></a>若阙一种。<a id="a-TX"></a>心有所虑。<a id="a-TY"></a>得定无由。<a id="a-TZ"></a>善知识者。<a id="a-Ta"></a>有三。<a id="a-Tb"></a>一者办力资缘。<a id="a-Tc"></a>二者同行劝发。<a id="a-Td"></a>三者教授法门。<a id="a-Te"></a>如鼎三足阙一不可。<a id="a-Tf"></a>息诸缘务者。<a id="a-Tg"></a>有四。<a id="a-Th"></a>一生活。<a id="a-Ti"></a>二人事。<a id="a-Tj"></a>三工巧伎术。<a id="a-Tk"></a>四学问读诵。<a id="a-Tl"></a>随有一事即有所妨。<a id="a-Tm"></a>令不得定。<a id="a-Tn"></a>正脚等者。<a id="a-To"></a>押一脚为半加。<a id="a-Tp"></a>于中以右押左为降魔坐。<a id="a-Tq"></a>以左押右为吉祥坐。<a id="a-Tr"></a>若两脚相押为全加。<a id="a-Ts"></a>此坐能令仪相端好。<a id="a-Tt"></a>广如智论说。<a id="a-Tu"></a>故偈云。<a id="a-Tv"></a>见画加趺坐。<a id="a-Tw"></a>魔王尚惊怖。<a id="a-Tx"></a>何况入道人。<a id="a-Ty"></a>端身不倾动。<a id="a-Tz"></a>缓衣带者。<a id="a-U0"></a>恐坐久气满不安故。<a id="a-U1"></a>不令脱落者。<a id="a-U2"></a>仪相不妙。<a id="a-U3"></a>或恐风寒故。<a id="a-U4"></a>约上齶者。<a id="a-U5"></a>御风闭气免神散心驰故。<a id="a-U6"></a>然欲闭口先且吐胸中秽气。<a id="a-U7"></a>吐时开口放气而出。<a id="a-U8"></a>想身百脉不通处。<a id="a-U9"></a>教悉开通。<a id="a-UA"></a>出气令尽。<a id="a-UB"></a>然始闭口鼻中内清气。<a id="a-UC"></a>然闭口时但得唇齿才相柱耳。<a id="a-UD"></a>眼不全合者。<a id="a-UE"></a>全开则掉全合则昏。<a id="a-UF"></a>故但令断外光而已。<a id="a-UG"></a>二卷止观者。<a id="a-UH"></a>即彼初学坐禅止观。<a id="a-UI"></a>本只一卷应开成二也。<a id="a-UJ"></a>彼有十门以修止观。<a id="a-UK"></a>第一具缘略如疏明。<a id="a-UL"></a>第二呵欲。<a id="a-UM"></a>谓色声香等五欲。<a id="a-UN"></a>所言呵者。<a id="a-UO"></a>了知此五恼惑众生。<a id="a-UP"></a>因之受苦不得解脱。<a id="a-UQ"></a>深生厌离不复追攀。<a id="a-UR"></a>乃名呵也。<a id="a-US"></a>第三弃盖。<a id="a-UT"></a>盖谓贪欲睡眠恚掉悔疑也。<a id="a-UU"></a>所言弃者。<a id="a-UV"></a>觉知此五。<a id="a-UW"></a>盖覆众生心性不得解脱。<a id="a-UX"></a>如日月为烟云等翳不得照明。<a id="a-UY"></a>今皆远离即名弃也。<a id="a-UZ"></a>第四调和者。<a id="a-Ua"></a>谓调饮食不饥不饱。<a id="a-Ub"></a>调睡眠不节不恣。<a id="a-Uc"></a>调身不宽不急。<a id="a-Ud"></a>调息不涩不滑。<a id="a-Ue"></a>调心不浮不沈。<a id="a-Uf"></a>令此五事和畅得所故也。<a id="a-Ug"></a>第五方便行者。<a id="a-Uh"></a>谓欲进念慧一心。<a id="a-Ui"></a>以能志乐修诸禅定。<a id="a-Uj"></a>出离世间。<a id="a-Uk"></a>昼夜精勤进诸善法。<a id="a-Ul"></a>念世无常可轻可贱。<a id="a-Um"></a>禅定智慧可贵可重。<a id="a-Un"></a>于漏无漏拣择苦乐虚实之相。<a id="a-Uo"></a>一心决定修行止观。<a id="a-Up"></a>以此名为方便行也。<a id="a-Uq"></a>第六正修止观。<a id="a-Ur"></a>于中有坐时修历缘对境修。<a id="a-Us"></a>并如彼文。<a id="a-Ut"></a>第七善根发即同下文现报十益等。<a id="a-Uu"></a>第八觉知魔事如下文说。<a id="a-Uv"></a>第九治病者。<a id="a-Uw"></a>先须知病所起。<a id="a-Ux"></a>起有四种。<a id="a-Uy"></a>一从四大起。<a id="a-Uz"></a>二从五藏起。<a id="a-V0"></a>三鬼神所作。<a id="a-V1"></a>四业因所感。<a id="a-V2"></a>既知病已。<a id="a-V3"></a>即以止观治前二。<a id="a-V4"></a>以咒力治第三。<a id="a-V5"></a>修福忏悔治于第四。<a id="a-V6"></a>第十证果即入住不退。<a id="a-V7"></a>并如彼说。<a id="a-V8"></a>略知大况。<a id="a-V9"></a>若要备见可寻本文。<a id="a-VA"></a>调心者。<a id="a-VB"></a>心即是意。<a id="a-VC"></a>调伏心意令趣向真正故。<a id="a-VD"></a>末世下出不正相。<a id="a-VE"></a>然戒定慧学及诸杂行多有是患。<a id="a-VF"></a>菩萨戒疏云。<a id="a-VG"></a>佛法内人多约四位起行。<a id="a-VH"></a>谓三学及杂行。<a id="a-VI"></a>初约戒学者。<a id="a-VJ"></a>有二类。<a id="a-VK"></a>一矫异者。<a id="a-VL"></a>谓虽不破戒性非质直。<a id="a-VM"></a>依邪思计现异威仪。<a id="a-VN"></a>眩耀世间以求名利。<a id="a-VO"></a>本无片心以求出离。<a id="a-VP"></a>然普抑余人无异威仪者。<a id="a-VQ"></a>悉为无德。<a id="a-VR"></a>此是沙门贼亦是威仪贼也。<a id="a-VS"></a>如迦葉宝积等经说。<a id="a-VT"></a>二浅识者。<a id="a-VU"></a>谓性非深智。<a id="a-VV"></a>恃己戒行将为出离。<a id="a-VW"></a>陵他乘急戒缓之众。<a id="a-VX"></a>闻诸法空便生恐怖。<a id="a-VY"></a>此是佛法怨贼也。<a id="a-VZ"></a>出佛藏经。<a id="a-Va"></a>二约定学。<a id="a-Vb"></a>亦二类。<a id="a-Vc"></a>一约贪狂者。<a id="a-Vd"></a>谓性乐名利。<a id="a-Ve"></a>久在山中心少澄靖。<a id="a-Vf"></a>现得定相眩耀世人。<a id="a-Vg"></a>招大名闻。<a id="a-Vh"></a>普抑余人无此相者。<a id="a-Vi"></a>悉以为非。<a id="a-Vj"></a>此是阿兰若贼也。<a id="a-Vk"></a>出华手经。<a id="a-Vl"></a>二约邪慢者。<a id="a-Vm"></a>谓性非多闻。<a id="a-Vn"></a>依山习定。<a id="a-Vo"></a>鬼神加力心定有见。<a id="a-Vp"></a>既不善觉知。<a id="a-Vq"></a>即恃此起慢。<a id="a-Vr"></a>当大名闻陵灭余人。<a id="a-Vs"></a>悉以为非毁伤佛法。<a id="a-Vt"></a>此是魔党大贼也。<a id="a-Vu"></a>出起信论及华手经。<a id="a-Vv"></a>三约慧学者。<a id="a-Vw"></a>亦有二类。<a id="a-Vx"></a>一约浅者。<a id="a-Vy"></a>谓性少听诵学无次第。<a id="a-Vz"></a>为名利冲心。<a id="a-W0"></a>急预讲说。<a id="a-W1"></a>己见臆断非毁古今。<a id="a-W2"></a>唯求利名元无出意。<a id="a-W3"></a>恃自无行亦轻侮戒定。<a id="a-W4"></a>此是卖佛法贼。<a id="a-W5"></a>当招大苦。<a id="a-W6"></a>出华严经魔业中。<a id="a-W7"></a>二约深者。<a id="a-W8"></a>谓性明辩虽于二乘三藏文义少通。<a id="a-W9"></a>然犹未得佛意。<a id="a-WA"></a>既当传法。<a id="a-WB"></a>唯赞名利以劝后学。<a id="a-WC"></a>非毁古今显自独绝。<a id="a-WD"></a>恃此为德起慢陵人。<a id="a-WE"></a>但诵持法药而不自灭病。<a id="a-WF"></a>己负深愆。<a id="a-WG"></a>况更法中起病。<a id="a-WH"></a>甚不可救。<a id="a-WI"></a>奇哉。<a id="a-WJ"></a>水中出火以何灭之。<a id="a-WK"></a>此是害佛法之贼。<a id="a-WL"></a>出佛藏十轮等经。<a id="a-WM"></a>四约杂行者。<a id="a-WN"></a>亦二类。<a id="a-WO"></a>一约福行者。<a id="a-WP"></a>谓性非质直苟为奸计。<a id="a-WQ"></a>共崇奇福。<a id="a-WR"></a>眩耀世人招引重嚫。<a id="a-WS"></a>意在以少呼多。<a id="a-WT"></a>用此活命。<a id="a-WU"></a>既遂其所求。<a id="a-WV"></a>即恃此起慢。<a id="a-WW"></a>陵蔑余人无利养者。<a id="a-WX"></a>悉以为非。<a id="a-WY"></a>利养既尔名闻亦然。<a id="a-WZ"></a>此是卖佛法贼。<a id="a-Wa"></a>出迦葉经。<a id="a-Wb"></a>二约余行者。<a id="a-Wc"></a>谓性非慧悟。<a id="a-Wd"></a>随学一法即便封着。<a id="a-We"></a>眩此所学以招名利。<a id="a-Wf"></a>拨余修者皆非究竟。<a id="a-Wg"></a>此亦愚人蠹害佛法贼也。<a id="a-Wh"></a>行人苟沾一患。<a id="a-Wi"></a>宜深戒之。<a id="a-Wj"></a>离此下明今意。<a id="a-Wk"></a>皆可解。</p>
  <p id="aWl">离境中疏皆是事定者。<a id="a-Wm"></a>兼前数息等。<a id="a-Wn"></a>不唯此五。<a id="a-Wo"></a>十一切处。<a id="a-Wp"></a>即青等四空等五及识为十。<a id="a-Wq"></a>言一切处者。<a id="a-Wr"></a>观一一法皆遍一切处故。<a id="a-Ws"></a>由此亦名十遍处观。<a id="a-Wt"></a>亦可等者。<a id="a-Wu"></a>谓不依心散乱时眼所见色。<a id="a-Wv"></a>乃至意所知法等。<a id="a-Ww"></a>六尘闻谓耳鼻觉谓舌身知即是意。<a id="a-Wx"></a>摄六略尽。<a id="a-Wy"></a>今举能取所也。<a id="a-Wz"></a>于此下释意。<a id="a-X0"></a>以推此等唯识所现无别有体。<a id="a-X1"></a>既知心外无尘。<a id="a-X2"></a>岂合将心外托。<a id="a-X3"></a>若不然者岂名修止耶。<a id="a-X4"></a>已上诸定所缘。<a id="a-X5"></a>皆是权小教中之所施设。<a id="a-X6"></a>暂令制心渐发无漏。<a id="a-X7"></a>今此实教。<a id="a-X8"></a>故并不依。<a id="a-X9"></a>即直赐宝乘不与羊鹿也。</p>
  <p id="aXA">论一切下二。<a id="a-XB"></a>初遣妄想中。<a id="a-XC"></a>一正遣。<a id="a-XD"></a>疏余心皆遣者。<a id="a-XE"></a>此有二义。<a id="a-XF"></a>一除见闻觉知外。<a id="a-XG"></a>更有心想。<a id="a-XH"></a>随何等念悉皆除遣。<a id="a-XI"></a>二除前数息骨锁十遍处境观想之外。<a id="a-XJ"></a>更有九想八背等一切事定观想。<a id="a-XK"></a>悉皆不依。<a id="a-XL"></a>以今心心向理。<a id="a-XM"></a>故拣去事想。<a id="a-XN"></a>故云皆除。<a id="a-XO"></a>所遣等者。<a id="a-XP"></a>依幻说觉亦名为幻。<a id="a-XQ"></a>若说有觉犹未离幻。<a id="a-XR"></a>说无觉者亦复如是。<a id="a-XS"></a>故亦须除。<a id="a-XT"></a>是则幻心灭故。<a id="a-XU"></a>幻灭亦灭也。<a id="a-XV"></a>余文易解。</p>
  <p id="aXW">论以一切下。<a id="a-XX"></a>二释成。<a id="a-XY"></a>疏顺法性者。<a id="a-XZ"></a>虽言一切法。<a id="a-Xa"></a>意在真性。<a id="a-Xb"></a>以一切法悉皆真故。<a id="a-Xc"></a>皆同如故。<a id="a-Xd"></a>广如真如门说。<a id="a-Xe"></a>斯则离心缘相也。<a id="a-Xf"></a>转释等者。<a id="a-Xg"></a>科指此文。<a id="a-Xh"></a>良以下释此文意。<a id="a-Xi"></a>前言法性本无想者。<a id="a-Xj"></a>实由想体自空本自不生。<a id="a-Xk"></a>今则无灭。<a id="a-Xl"></a>此盖本空。<a id="a-Xm"></a>非推之使空也。<a id="a-Xn"></a>此乃下会释文旨。<a id="a-Xo"></a>非谓待无念时。<a id="a-Xp"></a>方始不生不灭。<a id="a-Xq"></a>以念念生处即是无生。<a id="a-Xr"></a>念念灭时即是不灭。<a id="a-Xs"></a>如经云。<a id="a-Xt"></a>初生即有灭不。<a id="a-Xu"></a>为愚者说。<a id="a-Xv"></a>又经云。<a id="a-Xw"></a>当处出生随处灭尽。<a id="a-Xx"></a>喻明可见。</p>
  <p id="aXy">论亦不下。<a id="a-Xz"></a>三重拣。<a id="a-Y0"></a>疏若心等者。<a id="a-Y1"></a>先反纵。<a id="a-Y2"></a>意云。<a id="a-Y3"></a>外境若实有体抑心不缘。<a id="a-Y4"></a>终不可得。<a id="a-Y5"></a>以不可不缘之故。<a id="a-Y6"></a>后得以心除心此即纵其可除也。<a id="a-Y7"></a>然剩者之一字。<a id="a-Y8"></a>复详此文。<a id="a-Y9"></a>似剩不故者之三字。<a id="a-YA"></a>但只可言抑令不缘。<a id="a-YB"></a>可得后以心除心也。<a id="a-YC"></a>义方彰显。<a id="a-YD"></a>请更详之。<a id="a-YE"></a>今既下正明既知无境。<a id="a-YF"></a>心自不生。<a id="a-YG"></a>岂得放心外缘后更除遣。<a id="a-YH"></a>岂非自徒劳耶。<a id="a-YI"></a>如人令子为非。<a id="a-YJ"></a>又复谴责斯何理耶。</p>
  <p id="aYK">论心若下住正念二。<a id="a-YL"></a>初正显也。<a id="a-YM"></a>疏初习等者此与前为异。<a id="a-YN"></a>前则不放心外缘。<a id="a-YO"></a>此乃任运驰散。<a id="a-YP"></a>外境唯心等者。<a id="a-YQ"></a>本无境界妄起攀缘。<a id="a-YR"></a>是名不正。<a id="a-YS"></a>今则观境无境。<a id="a-YT"></a>知心无心唯一实相。<a id="a-YU"></a>实相外更无别法。<a id="a-YV"></a>当尔之时分别不生。<a id="a-YW"></a>故名正念。</p>
  <p id="aYX">论即复下。<a id="a-YY"></a>二离相。<a id="a-YZ"></a>疏唯心寂者。<a id="a-Ya"></a>此唯心之相亦不可得。<a id="a-Yb"></a>前则离能所分别。<a id="a-Yc"></a>唯一实相名为正念。<a id="a-Yd"></a>今则正念亦无自相以凡所有相皆虚妄故。<a id="a-Ye"></a>斯则亦不知知寂。<a id="a-Yf"></a>亦不自知知自性了然。<a id="a-Yg"></a>故不同于木石也。</p>
  <p id="aYh">余威仪中者。<a id="a-Yi"></a>即同天台历缘对境修也。<a id="a-Yj"></a>谓历行住坐卧作语等六缘。<a id="a-Yk"></a>对色声香味触法等六境。<a id="a-Yl"></a>且如欲行便自思惟我今何故行。<a id="a-Ym"></a>有利则行无利则不行。<a id="a-Yn"></a>然于行时。<a id="a-Yo"></a>了知行心及行中一切事皆不可得。<a id="a-Yp"></a>不可得故。<a id="a-Yq"></a>妄念自息名为修止。<a id="a-Yr"></a>即观上不可得法。<a id="a-Ys"></a>一一空寂因缘故有。<a id="a-Yt"></a>名为修观。<a id="a-Yu"></a>住等例此。<a id="a-Yv"></a>又于见色时修止观者。<a id="a-Yw"></a>见一切色如镜像水月。<a id="a-Yx"></a>悉不可得。<a id="a-Yy"></a>不生分别想念。<a id="a-Yz"></a>名为修止。<a id="a-Z0"></a>色等因缘故有毕竟空寂。<a id="a-Z1"></a>名为修观。<a id="a-Z2"></a>声等例此。<a id="a-Z3"></a>若止若观俱顺法性。<a id="a-Z4"></a>以法性常寂常照故。<a id="a-Z5"></a>然天台修止自分三止。<a id="a-Z6"></a>观亦复然。<a id="a-Z7"></a>以约三谛三境修故也。<a id="a-Z8"></a>今此文中约真如生灭二门。<a id="a-Z9"></a>而修止观。<a id="a-ZA"></a>皆顺一心即是双运。<a id="a-ZB"></a>双运即是息二边分别。<a id="a-ZC"></a>中道第一义谛止观也。<a id="a-ZD"></a>余文可知。</p>
  <p id="aZE">止成中疏止成者。<a id="a-ZF"></a>止前方便成也。<a id="a-ZG"></a>未是即观之止。<a id="a-ZH"></a>附心者。<a id="a-ZI"></a>以久习故随心成止。<a id="a-ZJ"></a>以随心故即成三昧。<a id="a-ZK"></a>即真如三昧也。<a id="a-ZL"></a>真如三昧方是即观之止。<a id="a-ZM"></a>为奢摩他。<a id="a-ZN"></a>梵语三昧此云正定。<a id="a-ZO"></a>故伏惑等者。<a id="a-ZP"></a>伏四住见修烦恼。<a id="a-ZQ"></a>未能断故。<a id="a-ZR"></a>故云伏惑。<a id="a-ZS"></a>然此亦有伏无明义。<a id="a-ZT"></a>论言深伏。<a id="a-ZU"></a>意含此也。<a id="a-ZV"></a>此当信位。<a id="a-ZW"></a>若更增进速入初住。<a id="a-ZX"></a>故云信满入住。<a id="a-ZY"></a>入住即不退。</p>
  <p id="aZZ">显障中疏于理犹豫者。<a id="a-Za"></a>于上甚深义理是非不定。<a id="a-Zb"></a>故不能入。<a id="a-Zc"></a>如圆觉经修二十五轮云。<a id="a-Zd"></a>一念疑悔则不能入。<a id="a-Ze"></a>阐提者。<a id="a-Zf"></a>阿阐提此云无信。<a id="a-Zg"></a>此则一向以为不是。<a id="a-Zh"></a>故不同疑惑。<a id="a-Zi"></a>外道者。<a id="a-Zj"></a>为宗习邪法故。<a id="a-Zk"></a>诽谤正道。<a id="a-Zl"></a>此乃非唯不信。<a id="a-Zm"></a>更加此过故异前也。<a id="a-Zn"></a>五逆者。<a id="a-Zo"></a>弑父母阿罗汉破和合僧出佛身血。<a id="a-Zp"></a>四重者。<a id="a-Zq"></a>杀盗淫妄。<a id="a-Zr"></a>问前疏文云。<a id="a-Zs"></a>有业障者但令忏悔。<a id="a-Zt"></a>今何除之。<a id="a-Zu"></a>答此中所除。<a id="a-Zv"></a>约不忏者。<a id="a-Zw"></a>忏则能入。<a id="a-Zx"></a>不同小乘有定业。<a id="a-Zy"></a>故涅槃经云。<a id="a-Zz"></a>未入我法业则决定。<a id="a-a0"></a>若入我法则不决定。<a id="a-a1"></a>恃我者。<a id="a-a2"></a>此或恃我故不修。<a id="a-a3"></a>或修之存我。<a id="a-a4"></a>亦不能入。<a id="a-a5"></a>故圆觉云。<a id="a-a6"></a>彼修道者不除我相。<a id="a-a7"></a>是故不能入清净觉。<a id="a-a8"></a>放逸者。<a id="a-a9"></a>或贪放逸故不修。<a id="a-aA"></a>或修之不勤。<a id="a-aB"></a>亦不得入。<a id="a-aC"></a>学如不及犹恐失之。<a id="a-aD"></a>况此类乎。<a id="a-aE"></a>是六下非谓具此六障方不得入。<a id="a-aF"></a>但于六中或有一障。<a id="a-aG"></a>便能障道不得三昧。</p>
  <p id="aaH">显胜中。<a id="a-aI"></a>论诸佛法身与众生身无二者。<a id="a-aJ"></a>有三意。<a id="a-aK"></a>一意取众生法身故。<a id="a-aL"></a>二者法身流转五道名曰众生故。<a id="a-aM"></a>三者众生相空即法身故。<a id="a-aN"></a>于此三中初后为正。<a id="a-aO"></a>故净名云。<a id="a-aP"></a>如自观身实相观佛亦然。<a id="a-aQ"></a>平等即无二。<a id="a-aR"></a>无二即一相也。<a id="a-aS"></a>论一行三昧者。<a id="a-aT"></a>即真如三昧也。<a id="a-aU"></a>谓住真如境故。<a id="a-aV"></a>名真如三昧。<a id="a-aW"></a>以真如无异相故。<a id="a-aX"></a>但行造此法故。<a id="a-aY"></a>名一行三昧。<a id="a-aZ"></a>此乃由境一故。<a id="a-aa"></a>使智行亦一也。<a id="a-ab"></a>前则从境得名。<a id="a-ac"></a>此则通于法行。<a id="a-ad"></a>科云能生者。<a id="a-ae"></a>其实即是义说能生也。</p>
  <p id="aaf">二中疏法界一相者。<a id="a-ag"></a>所缘之境。<a id="a-ah"></a>系缘法界者。<a id="a-ai"></a>系缘即能缘之心也。<a id="a-aj"></a>停心谛理与境冥合故。<a id="a-ak"></a>诸佛法界者。<a id="a-al"></a>诸佛如来所证法门。<a id="a-am"></a>河沙无量隔别不同。<a id="a-an"></a>然亦一一不异法性。<a id="a-ao"></a>入此三昧者皆悉得知无有差别也。<a id="a-ap"></a>以此真如等者。<a id="a-aq"></a>由真如是一切法根本故。<a id="a-ar"></a>修此三昧亦与一切三昧为根本也。<a id="a-as"></a>论若人等者。<a id="a-at"></a>此三昧既是根本。<a id="a-au"></a>若入此者则能生长一切三昧。<a id="a-av"></a>以末从本生故。<a id="a-aw"></a>诸三昧自此成也。</p>
  <p id="aax">辨魔事者。<a id="a-ay"></a>梵语魔罗。<a id="a-az"></a>此云杀者。<a id="a-b0"></a>谓能夺行人功德之财。<a id="a-b1"></a>杀智慧之命。<a id="a-b2"></a>言事以如佛以功德智慧。<a id="a-b3"></a>度众生令入涅槃为事。<a id="a-b4"></a>魔不如是。<a id="a-b5"></a>常以破坏众生善根令流转生死为事。<a id="a-b6"></a>以魔乐生死故。<a id="a-b7"></a>三界群品尽属于魔。<a id="a-b8"></a>今修行之人志欲出离三界。<a id="a-b9"></a>又发弘誓广度众生。<a id="a-bA"></a>魔惧减少眷属。<a id="a-bB"></a>故来挠之。<a id="a-bC"></a>令其退堕。<a id="a-bD"></a>行人要须辨识而降伏之。<a id="a-bE"></a>然有四种之异。<a id="a-bF"></a>一烦恼魔。<a id="a-bG"></a>二蕴魔。<a id="a-bH"></a>三死魔。<a id="a-bI"></a>四鬼神魔。<a id="a-bJ"></a>前三在内。<a id="a-bK"></a>以内修伏之。<a id="a-bL"></a>鬼魔在外故今甄辨。<a id="a-bM"></a>一中疏障碍者。<a id="a-bN"></a>障入道人碍令退故。<a id="a-bO"></a>堆惕精魅并如下说。<a id="a-bP"></a>三种者。<a id="a-bQ"></a>魔鬼神也。<a id="a-bR"></a>一者违情五尘或大或小恐怖万端。<a id="a-bS"></a>故令失志。<a id="a-bT"></a>二者顺情五尘对男现女对女现男。<a id="a-bU"></a>令其生染。<a id="a-bV"></a>三者平等五尘拣去前二。<a id="a-bW"></a>即是此境。<a id="a-bX"></a>以魔鬼神之三种。<a id="a-bY"></a>各能现违顺平等之事也。</p>
  <p id="abZ">对治疏二。<a id="a-ba"></a>初正释论旨。<a id="a-bb"></a>一切等者。<a id="a-bc"></a>如上所现。<a id="a-bd"></a>但是境之一数故。<a id="a-be"></a>故前云。<a id="a-bf"></a>若离心念则无一切境界之相。<a id="a-bg"></a>又云。<a id="a-bh"></a>心生则种种法生。<a id="a-bi"></a>心灭则种种法灭等。<a id="a-bj"></a>以此下唯心之义方便教者。<a id="a-bk"></a>尚不能知。<a id="a-bl"></a>岂彼魔外能解此理。<a id="a-bm"></a>大论云。<a id="a-bn"></a>蝇能缘一切物。<a id="a-bo"></a>唯不能缘热铁。<a id="a-bp"></a>若缘热铁蝇则成火。<a id="a-bq"></a>魔能缘一切境界。<a id="a-br"></a>唯不能缘实相。<a id="a-bs"></a>魔若缘实相。<a id="a-bt"></a>魔亦成实相也。<a id="a-bu"></a>通遣者。<a id="a-bv"></a>凡所见闻。<a id="a-bw"></a>但用此法而治。<a id="a-bx"></a>如天甘露是病皆治。<a id="a-by"></a>故圆觉云。<a id="a-bz"></a>除彼所闻。<a id="a-c0"></a>一切境界皆不可取。<a id="a-c1"></a>此皆通遣也。</p>
  <p id="ac2">别门下。<a id="a-c3"></a>二出对治二。<a id="a-c4"></a>初略明三。<a id="a-c5"></a>初治魔。<a id="a-c6"></a>初诸药草各有功能。<a id="a-c7"></a>般若者。<a id="a-c8"></a>金刚摩诃之类。<a id="a-c9"></a>咒者。<a id="a-cA"></a>诸陀罗尼。<a id="a-cB"></a>其数非一。<a id="a-cC"></a>默念者。<a id="a-cD"></a>恐彼闻之而解使咒等无力。<a id="a-cE"></a>如授药令服不可令知。</p>
  <p id="acF">堆惕鬼者。<a id="a-cG"></a>禅病经云。<a id="a-cH"></a>罗旬逾长者子初出家时。<a id="a-cI"></a>迦葉佛所教数息观。<a id="a-cJ"></a>静处见一鬼面如琵琶。<a id="a-cK"></a>四眼两口举面放光。<a id="a-cL"></a>以手击擽人两腋下及余身分。<a id="a-cM"></a>口言堆惕堆惕。<a id="a-cN"></a>如旋火轮似掣电光。<a id="a-cO"></a>或灭或生。<a id="a-cP"></a>或作鼠形。<a id="a-cQ"></a>或作马声。<a id="a-cR"></a>或作鬼吟。<a id="a-cS"></a>或复窃语。<a id="a-cT"></a>种种恼乱令行人发狂。<a id="a-cU"></a>佛言。<a id="a-cV"></a>此鬼是拘那含牟尼佛时有一比丘。<a id="a-cW"></a>垂向初果。<a id="a-cX"></a>犯邪命故为众摈出。<a id="a-cY"></a>嗔恚命终。<a id="a-cZ"></a>自誓为鬼恼乱四众。<a id="a-ca"></a>堆惕者。<a id="a-cb"></a>以口云也。<a id="a-cc"></a>腊吉支者。<a id="a-cd"></a>禅经云。<a id="a-ce"></a>此起尸鬼也。<a id="a-cf"></a>言偷者。<a id="a-cg"></a>或是此鬼爱偷死尸故。<a id="a-ch"></a>或是连下梵语。<a id="a-ci"></a>且两存之。<a id="a-cj"></a>非谓因偷夏腊也。<a id="a-ck"></a>故经云。<a id="a-cl"></a>诸腊吉支手捉铁棒等。<a id="a-cm"></a>戒律即声闻戒诸部律文。<a id="a-cn"></a>三归五戒可知。</p>
  <p id="aco">少男女等者。<a id="a-cp"></a>即顺情境。<a id="a-cq"></a>谓作父母兄弟诸佛形像等。<a id="a-cr"></a>可畏身者。<a id="a-cs"></a>或为虎狼师子罗刹之形。<a id="a-ct"></a>种种可畏之像。<a id="a-cu"></a>来怖行人。<a id="a-cv"></a>如嵬禅师所见。<a id="a-cw"></a>或无头师见之。<a id="a-cx"></a>曰善哉。<a id="a-cy"></a>汝无头痛之患。<a id="a-cz"></a>或无腹五藏等。<a id="a-d0"></a>皆以言戏之。<a id="a-d1"></a>又见年少女人。<a id="a-d2"></a>师曰。<a id="a-d3"></a>贫道身如枯木。<a id="a-d4"></a>心若死灰。<a id="a-d5"></a>无以革囊见试。<a id="a-d6"></a>此鬼即时飞空而反。<a id="a-d7"></a>仍有偈云。<a id="a-d8"></a>大海可竭须弥可倾。<a id="a-d9"></a>彼上人者秉志坚贞。<a id="a-dA"></a>兕者。<a id="a-dB"></a>有说。<a id="a-dC"></a>似牛青色一角。<a id="a-dD"></a>重千余斤。<a id="a-dE"></a>牙爪铦利能伏千虎。<a id="a-dF"></a>乃至者。<a id="a-dG"></a>若多于卯时来者。<a id="a-dH"></a>必是兔尘鹿等。<a id="a-dI"></a>辰时来即龙鼍鱼等。<a id="a-dJ"></a>巳时即蛇蚓鳅等。<a id="a-dK"></a>午时即马驴驼等。<a id="a-dL"></a>未时即羊雁鹰等。<a id="a-dM"></a>申时即猴玃猿等。<a id="a-dN"></a>酉时即鸡乌雉等。<a id="a-dO"></a>戌时即狗狼豺等。<a id="a-dP"></a>亥时即猪貐豕等。<a id="a-dQ"></a>子时即鼠燕蝠等。<a id="a-dR"></a>丑时即牛鳖蟹等。</p>
  <p id="adS">现形中论先是现形。<a id="a-dT"></a>如掬多令魔现佛形八部翌从。<a id="a-dU"></a>不觉礼拜等。<a id="a-dV"></a>若说下是说法陀罗尼云遮持。<a id="a-dW"></a>谓持善遮恶故然有多字一字无字。<a id="a-dX"></a>魔所说者应唯前二也。<a id="a-dY"></a>以不知唯心故。<a id="a-dZ"></a>不能说无字。<a id="a-da"></a>平等至无愿即三解脱门。<a id="a-db"></a>无怨下显空义可知。<a id="a-dc"></a>此魔但能说而不能证。<a id="a-dd"></a>天台云。<a id="a-de"></a>魔能说别异空假中。<a id="a-df"></a>不能证也。</p>
 </body>
</html>