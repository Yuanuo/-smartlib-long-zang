<!doctype html>
<html id="z3IBXIS1gC" data-ver="2392">
 <head>
  <meta charset="utf-8">
  <meta author="子璿">
  <meta library="龙藏">
  <meta catalog="此土著述">
  <meta period="unknown">
 </head>
 <body>
  <h1 id="a1">起信论疏笔削记卷第八</h1>
  <p id="a2">今就略以立名。<a id="a-3"></a>谓之本觉。<a id="a-4"></a>约广以显相。<a id="a-5"></a>号性功德也。<a id="a-6"></a>以此下结拣所异。<a id="a-7"></a>谓本觉之名不于真如门中说。<a id="a-8"></a>而于生灭门中说者。<a id="a-9"></a>以约翻妄而立。<a id="a-A"></a>故是故下。<a id="a-B"></a>引所示之法。<a id="a-C"></a>证成前义。</p>
  <p id="aD">论生一切法中疏三。<a id="a-E"></a>今初对前门以通各义。<a id="a-F"></a>上二下牒外难。<a id="a-G"></a>以此下通释。<a id="a-H"></a>狭义如前已见。<a id="a-I"></a>由含下正明摄一切也。<a id="a-J"></a>一切虽多不出染净。<a id="a-K"></a>今有觉义故摄净。<a id="a-L"></a>有不觉义故摄染。<a id="a-M"></a>故云一切法。<a id="a-N"></a>不言下明不同二门也。<a id="a-O"></a>以染净相兼方成一切。<a id="a-P"></a>今觉义摄净不摄染。<a id="a-Q"></a>不觉义摄染不摄净。<a id="a-R"></a>斯则二义共摄一切则可。<a id="a-S"></a>各摄一切则不可。<a id="a-T"></a>若一心二门之中。<a id="a-U"></a>则每门已自摄染摄净。<a id="a-V"></a>由是不同故不言各也。</p>
  <p id="aW">又上下二拣前文。<a id="a-X"></a>以释生义。<a id="a-Y"></a>先牒难。<a id="a-Z"></a>以真下通释。<a id="a-a"></a>无能生义者。<a id="a-b"></a>文云。<a id="a-c"></a>所谓心性不生不灭等。<a id="a-d"></a>故以不觉下约顺流。<a id="a-e"></a>生诸染法即三细六粗等以本觉下约反流。<a id="a-f"></a>生诸净法。<a id="a-g"></a>即四位二身等。<a id="a-h"></a>依此下。<a id="a-i"></a>通结。<a id="a-j"></a>下四下。<a id="a-k"></a>引说处。<a id="a-l"></a>问此门既有生义。<a id="a-m"></a>何不于二门之初便言耶。<a id="a-n"></a>答前文以生灭与真如同处标示。<a id="a-o"></a>无便言之。<a id="a-p"></a>今此独明。<a id="a-q"></a>故得言生也。</p>
  <p id="ar">非直下。<a id="a-s"></a>三蹑下句以辨摄义。<a id="a-t"></a>其犹金能成像像不离金。<a id="a-u"></a>水能生波波不离水。<a id="a-v"></a>即三藏之中能藏之义。</p>
  <p id="aw">约净等者。<a id="a-x"></a>觉是净法。<a id="a-y"></a>于中有始有本。<a id="a-z"></a>则随流时体(本觉)隐用(始觉)废为灭。<a id="a-10"></a>反流时体显用起为生。<a id="a-11"></a>论所言下二。<a id="a-12"></a>初正显觉体。<a id="a-13"></a>谓心下标也。<a id="a-14"></a>疏离于等者。<a id="a-15"></a>心体真实本自灵鉴。<a id="a-16"></a>念相虚妄从来闇昧。<a id="a-17"></a>若心有念是谓闇昧。<a id="a-18"></a>名为不觉。<a id="a-19"></a>心既离念则无闇昧。<a id="a-1A"></a>唯一灵知。<a id="a-1B"></a>名之为觉。<a id="a-1C"></a>复言体离者。<a id="a-1D"></a>当知本无。<a id="a-1E"></a>以本无故。<a id="a-1F"></a>名为本觉。<a id="a-1G"></a>论离念相下释也。<a id="a-1H"></a>相谓义相。<a id="a-1I"></a>即下二义是也。<a id="a-1J"></a>此之二义正是本觉相。<a id="a-1K"></a>即相大也。<a id="a-1L"></a>等谓齐等。<a id="a-1M"></a>本觉之义与空齐等故也。<a id="a-1N"></a>疏非唯等者。<a id="a-1O"></a>即正释相之一字。<a id="a-1P"></a>即大智慧光明等义。<a id="a-1Q"></a>以一一义称体而周。<a id="a-1R"></a>不异不二皆等虚空。<a id="a-1S"></a>故云与虚空等。<a id="a-1T"></a>此文乃是海东疏义。<a id="a-1U"></a>故今引用。<a id="a-1V"></a>二义如下所配。<a id="a-1W"></a>横遍三际者。<a id="a-1X"></a>若言遍则合云凡圣。<a id="a-1Y"></a>若言通则合云三际。<a id="a-1Z"></a>今所异者。<a id="a-1a"></a>以三际凡圣互有相通。<a id="a-1b"></a>举三际时。<a id="a-1c"></a>一一际中必具凡圣。<a id="a-1d"></a>凡圣皆如。<a id="a-1e"></a>故云横遍三际。<a id="a-1f"></a>举凡圣时。<a id="a-1g"></a>一一凡圣必具三际。<a id="a-1h"></a>始终皆尔。<a id="a-1i"></a>故云竖通凡圣。<a id="a-1j"></a>盖欲异于常说横不该竖。<a id="a-1k"></a>故有此言。<a id="a-1l"></a>显无不遍也。<a id="a-1m"></a>在缠等者。<a id="a-1n"></a>此虽约时竖说。<a id="a-1o"></a>语似未尽。<a id="a-1p"></a>然理亦该收。<a id="a-1q"></a>谓在缠必具情器。<a id="a-1r"></a>出障必收身土。<a id="a-1s"></a>二俱无二也。</p>
  <p id="a1t">论即是下。<a id="a-1u"></a>二会体立名。<a id="a-1v"></a>如来者是应身。<a id="a-1w"></a>法身是真身。<a id="a-1x"></a>如来之法身依士释。<a id="a-1y"></a>意明心体与法身无二。<a id="a-1z"></a>故云即是。<a id="a-20"></a>又离真无应。<a id="a-21"></a>应即是真。<a id="a-22"></a>故云即是。<a id="a-23"></a>又如来法身并同真身。<a id="a-24"></a>但以约人标法故。<a id="a-25"></a>曰如来法身。<a id="a-26"></a>亦是即义。<a id="a-27"></a>上二皆持业释。<a id="a-28"></a>由是即字通兹三用。<a id="a-29"></a>然初一是正。<a id="a-2A"></a>余二是兼也。<a id="a-2B"></a>学者应知。<a id="a-2C"></a>言平等者。<a id="a-2D"></a>圣凡情器无二圆满故。<a id="a-2E"></a>疏欲明等者。<a id="a-2F"></a>欲显在缠之本觉。<a id="a-2G"></a>遂举出缠之法身。<a id="a-2H"></a>此则约果以显因也。<a id="a-2I"></a>名虽因果有殊。<a id="a-2J"></a>而真实之体无二故。<a id="a-2K"></a>论云即是也。<a id="a-2L"></a>论依此等者。<a id="a-2M"></a>依体立名也。<a id="a-2N"></a>谓心体寂灭无有变改。<a id="a-2O"></a>从本已来可轨则。<a id="a-2P"></a>故名之为法。<a id="a-2Q"></a>是体依聚故。<a id="a-2R"></a>名之为身。<a id="a-2S"></a>今依此体而立觉名者。<a id="a-2T"></a>以显法身非是一向凝然寂灭无知无觉也。<a id="a-2U"></a>又显此觉非是有为生灭之法。<a id="a-2V"></a>故约法身以立。<a id="a-2W"></a>是则一体之上寂故名法身。<a id="a-2X"></a>照故名本觉。<a id="a-2Y"></a>所言依者。<a id="a-2Z"></a>但是依约之义。<a id="a-2a"></a>不同草木依根有苗分能所也。<a id="a-2b"></a>亦不同依如来藏有生灭心有真妄也。<a id="a-2c"></a>此乃一体真实。<a id="a-2d"></a>但约此体上灵照之义。<a id="a-2e"></a>便名本觉也。<a id="a-2f"></a>疏既是等者。<a id="a-2g"></a>法身之理。<a id="a-2h"></a>三乘教中同许不生不灭。<a id="a-2i"></a>是本有之法。<a id="a-2j"></a>既目此法为觉。<a id="a-2k"></a>是可为本。<a id="a-2l"></a>无性下引证。<a id="a-2m"></a>本觉即法身义也。<a id="a-2n"></a>以此宗中理智无别。<a id="a-2o"></a>谓即理之智名为本觉。<a id="a-2p"></a>即智之理名为法身。<a id="a-2q"></a>如珠即明无二无别。<a id="a-2r"></a>不同权宗为无为异。</p>
  <p id="a2s">二释本觉名。<a id="a-2t"></a>疏二。<a id="a-2u"></a>初随文别释。<a id="a-2v"></a>责意云二者。<a id="a-2w"></a>但反覆成难。<a id="a-2x"></a>而实无二故。<a id="a-2y"></a>本疏云。<a id="a-2z"></a>进退成难。</p>
  <p id="a30">以对等者。<a id="a-31"></a>下云。<a id="a-32"></a>当知染法净法皆悉相待。<a id="a-33"></a>今此且约对于新生。<a id="a-34"></a>立为本有。<a id="a-35"></a>以始觉从修新生。<a id="a-36"></a>本觉性自元有。<a id="a-37"></a>由是对始以立于本。<a id="a-38"></a>又以下约别义释。<a id="a-39"></a>前约对始名本。<a id="a-3A"></a>今约生始名本。<a id="a-3B"></a>原其始觉是本所生。<a id="a-3C"></a>内因熏习外假缘力。<a id="a-3D"></a>创然而有。<a id="a-3E"></a>故名为始。<a id="a-3F"></a>生于始故名为本也。<a id="a-3G"></a>苟无所生亦不名本。<a id="a-3H"></a>如女生子方得母称。</p>
  <p id="a3I">以至下此辨但名觉之所以。<a id="a-3J"></a>以始本既合。<a id="a-3K"></a>则无二相。<a id="a-3L"></a>无二相故但是一觉。<a id="a-3M"></a>故下文云。<a id="a-3N"></a>亦无始觉之异。<a id="a-3O"></a>以四相本来平等同一觉故。<a id="a-3P"></a>又此下约别义释。<a id="a-3Q"></a>前段是辨一觉所以。<a id="a-3R"></a>此即辨始觉所以。<a id="a-3S"></a>意明此段论。<a id="a-3T"></a>文是明始觉。<a id="a-3U"></a>以依本起始。<a id="a-3V"></a>始还同本故名始觉。<a id="a-3W"></a>以始得无念之觉。<a id="a-3X"></a>名真始觉也。<a id="a-3Y"></a>已前虽亦名始觉。<a id="a-3Z"></a>以未离念犹名不觉。<a id="a-3a"></a>或立相似随分等名。<a id="a-3b"></a>至此念尽已觉初相。<a id="a-3c"></a>故名始觉。<a id="a-3d"></a>是知直待合同本觉心源。<a id="a-3e"></a>故名究竟觉。<a id="a-3f"></a>智净相等并同是始觉也。</p>
  <p id="a3g">问若下。<a id="a-3h"></a>二问答违妨。<a id="a-3i"></a>异不成始者。<a id="a-3j"></a>以前文云是本所成故。<a id="a-3k"></a>融同本体方名始觉故。<a id="a-3l"></a>同不成始者。<a id="a-3m"></a>以前云至心源时。<a id="a-3n"></a>始本无二平等一相无所待故。<a id="a-3o"></a>既而同异二俱不立。<a id="a-3p"></a>如何说言对始立本耶。<a id="a-3q"></a>此问因次前疏文中来。<a id="a-3r"></a>答意昔日不觉而今始觉。<a id="a-3s"></a>若穷其体与本不殊。<a id="a-3t"></a>就生灭门相待义边。<a id="a-3u"></a>得名始本也。<a id="a-3v"></a>形本不觉者。<a id="a-3w"></a>形本觉故立为始。<a id="a-3x"></a>形不觉故立为觉也。<a id="a-3y"></a>若至心源已属真如门摄。<a id="a-3z"></a>不同前难。<a id="a-40"></a>而实始觉等者。<a id="a-41"></a>无不觉之染缘可形待。<a id="a-42"></a>故无觉名。<a id="a-43"></a>与本平等不殊。<a id="a-44"></a>故无始名。<a id="a-45"></a>但名真如。<a id="a-46"></a>不名始本觉也。<a id="a-47"></a>由是真如门中。<a id="a-48"></a>但显于体不显相用。</p>
  <p id="a49">二始觉疏明起等者。<a id="a-4A"></a>正明始觉。<a id="a-4B"></a>文虽在后。<a id="a-4C"></a>转推其源元因本觉。<a id="a-4D"></a>由迷本觉方有妄念。<a id="a-4E"></a>妄念即不觉也。<a id="a-4F"></a>则前依如来藏有生灭心。<a id="a-4G"></a>后依觉故迷等。<a id="a-4H"></a>如依不睡人有睡人也。<a id="a-4I"></a>论依不觉有始觉者。<a id="a-4J"></a>如依睡人方有觉人。<a id="a-4K"></a>疏三。<a id="a-4L"></a>初别解文。<a id="a-4M"></a>本觉等者。<a id="a-4N"></a>下云。<a id="a-4O"></a>以有真如法故。<a id="a-4P"></a>能熏习无明。<a id="a-4Q"></a>以熏习故则令妄心厌生死苦乐求涅槃等。<a id="a-4R"></a>究竟同本者。<a id="a-4S"></a>下云。<a id="a-4T"></a>而实无有始觉之异。<a id="a-4U"></a>本来平等同一觉故。<a id="a-4V"></a>下文引证者。<a id="a-4W"></a>即随染本觉中文。<a id="a-4X"></a>斯则本觉离染初净。<a id="a-4Y"></a>便名始觉。</p>
  <p id="a4Z">此文下二通辨论意。<a id="a-4a"></a>此如好人成睡人。<a id="a-4b"></a>睡人成觉人。<a id="a-4c"></a>此显展转成立也。<a id="a-4d"></a>始觉同本下明展转泯绝也。<a id="a-4e"></a>如觉人同好人。<a id="a-4f"></a>以同好人故。<a id="a-4g"></a>即无睡人。<a id="a-4h"></a>无睡人故即无觉人。<a id="a-4i"></a>无觉人故即无好人。<a id="a-4j"></a>无好人故平等。<a id="a-4k"></a>平等亦不可。<a id="a-4l"></a>言平等者。<a id="a-4m"></a>无始本异故。<a id="a-4n"></a>再言之者有二意。<a id="a-4o"></a>一则始觉与本觉平等。<a id="a-4p"></a>始即本故。<a id="a-4q"></a>本觉与不觉平等。<a id="a-4r"></a>不觉即本觉故。<a id="a-4s"></a>二即始本不觉竟无差别。<a id="a-4t"></a>本自平等。<a id="a-4u"></a>又差别平等亦复平等。<a id="a-4v"></a>离言者。<a id="a-4w"></a>欲言始觉体同本故。<a id="a-4x"></a>欲言本觉无所对故。<a id="a-4y"></a>欲言不觉体即觉故。<a id="a-4z"></a>言之不及。<a id="a-50"></a>故云离言。<a id="a-51"></a>以离言故无相可得。<a id="a-52"></a>心行处灭故云绝虑。<a id="a-53"></a>此即泯同真如门也。</p>
  <p id="a54">是故下三总结示。<a id="a-55"></a>圆融者。<a id="a-56"></a>圆摄染净。<a id="a-57"></a>觉与不觉融归一体。<a id="a-58"></a>清虚无累故曰解然。<a id="a-59"></a>迷觉中道一不住着。<a id="a-5A"></a>故名无奇。<a id="a-5B"></a>况有三身异者。<a id="a-5C"></a>以三身由始本所成。<a id="a-5D"></a>始本既不安立。<a id="a-5E"></a>岂有三身之殊。<a id="a-5F"></a>此拣权教定说三身差别。<a id="a-5G"></a>于中分为无为别及三常之异也。<a id="a-5H"></a>但随下释疑也。<a id="a-5I"></a>或曰下说不思议业相缘熏习镜报身应身。<a id="a-5J"></a>又云。<a id="a-5K"></a>无明尽有不思议业。<a id="a-5L"></a>能现十方利益众生。<a id="a-5M"></a>此岂非报化之用。<a id="a-5N"></a>何言无三身耶。<a id="a-5O"></a>故此释之。<a id="a-5P"></a>但约机见有异名为报化之身。<a id="a-5Q"></a>若约果海实无身说。<a id="a-5R"></a>下文即真如用大。<a id="a-5S"></a>文云。<a id="a-5T"></a>诸佛如来唯是法身智相之身。<a id="a-5U"></a>第一义谛无有世谛可见之法。<a id="a-5V"></a>但随众生见闻得益。<a id="a-5W"></a>故说为用。</p>
  <p id="a5X">科始觉者。<a id="a-5Y"></a>亦可前略明始觉体。<a id="a-5Z"></a>今广明始觉相。<a id="a-5a"></a>后始不异本。<a id="a-5b"></a>即结相同体。<a id="a-5c"></a>初标因果。<a id="a-5d"></a>疏染心者。<a id="a-5e"></a>即六染心。<a id="a-5f"></a>性净者。<a id="a-5g"></a>即如来藏。<a id="a-5h"></a>以污净成染故。<a id="a-5i"></a>说净为染源。<a id="a-5j"></a>故下文云。<a id="a-5k"></a>是心从本以来自性清净。<a id="a-5l"></a>而有无明为无明所染。<a id="a-5m"></a>有其染心。<a id="a-5n"></a>粗相者。<a id="a-5o"></a>即转现二相并六粗等。<a id="a-5p"></a>转现亦是细中之粗。<a id="a-5q"></a>并为粗相。<a id="a-5r"></a>生相即业相妄中最细者。<a id="a-5s"></a>以粗从细生故。<a id="a-5t"></a>说细为粗源。<a id="a-5u"></a>故下文云。<a id="a-5v"></a>粗中之细。<a id="a-5w"></a>细中之粗菩萨境界。<a id="a-5x"></a>细中细是佛境界。<a id="a-5y"></a>然心源之言疏中两解。<a id="a-5z"></a>初解依士释。<a id="a-60"></a>次解依士持业二释俱通。<a id="a-61"></a>或可净心即源持业释。<a id="a-62"></a>此解与疏初解。<a id="a-63"></a>俱约所证之极。<a id="a-64"></a>疏之次解约所断之极。<a id="a-65"></a>斯则心源二字通于真妄。<a id="a-66"></a>觉之一字。<a id="a-67"></a>即是始觉。<a id="a-68"></a>始觉至于生相。<a id="a-69"></a>生相足以断除。<a id="a-6A"></a>始觉至于性净。<a id="a-6B"></a>性净足以冥合。<a id="a-6C"></a>故下文云。<a id="a-6D"></a>觉(始觉)心(性净)初起(生相)心(冥合)无初相(断除)以远离微细念(上所断者)故。<a id="a-6E"></a>得见心性心即常住(上注合者)名究竟觉(能所合已别立此名)始觉道圆者。<a id="a-6F"></a>道即因义至此位中因满成果。<a id="a-6G"></a>无始本异名究竟觉。<a id="a-6H"></a>即佛地也。<a id="a-6I"></a>不了等者。<a id="a-6J"></a>有生相等之所隔故。<a id="a-6K"></a>金刚等者。<a id="a-6L"></a>金刚喻定无间已还。<a id="a-6M"></a>乃至一切异生。<a id="a-6N"></a>即下文随分相似及不觉等是也。<a id="a-6O"></a>斯则究竟是果。<a id="a-6P"></a>非究竟是因也。</p>
  <p id="a6Q">疏前三者。<a id="a-6R"></a>则灭异住。<a id="a-6S"></a>觉此三相已还名不究竟。<a id="a-6T"></a>后一则生相。<a id="a-6U"></a>此一相尽故名究竟。<a id="a-6V"></a>此约反流故生相居后。<a id="a-6W"></a>若约顺流则灭相为后。</p>
  <p id="a6X">科显四位者。<a id="a-6Y"></a>此同圆觉凡贤圣果之四。<a id="a-6Z"></a>或开为五位。<a id="a-6a"></a>即资粮加行通达修习究竟也。<a id="a-6b"></a>或合为三。<a id="a-6c"></a>谓信行净心究竟也。<a id="a-6d"></a>广即五十二位。<a id="a-6e"></a>疏三。<a id="a-6f"></a>初总叙意文七。<a id="a-6g"></a>今初略标大意。<a id="a-6h"></a>粗则灭相。<a id="a-6i"></a>细则生相。<a id="a-6j"></a>中间相望互通粗。<a id="a-6k"></a>细寄显等者。<a id="a-6l"></a>寄托四种尘劳相上。<a id="a-6m"></a>显明始觉功力分齐。<a id="a-6n"></a>是则约所觉之粗细。<a id="a-6o"></a>辨能觉之浅深也。</p>
  <p id="a6p">然此下二料拣四相。<a id="a-6q"></a>意显真心随无明熏。<a id="a-6r"></a>从细至粗从惑至业。<a id="a-6s"></a>寄此惑业之上。<a id="a-6t"></a>说为四义。<a id="a-6u"></a>乃是一期之四相也。<a id="a-6v"></a>非约等者。<a id="a-6w"></a>刹那之中虽具四相。<a id="a-6x"></a>非今所辨故乃拣之。</p>
  <p id="a6y">今以下。<a id="a-6z"></a>三正释本义二。<a id="a-70"></a>初标列如文。</p>
  <p id="a71">二释文二。<a id="a-72"></a>初总三。<a id="a-73"></a>初总叙起妄二。<a id="a-74"></a>初正叙原者。<a id="a-75"></a>鞠穷之义。<a id="a-76"></a>夫语辞也。<a id="a-77"></a>谓穷此四相之由。<a id="a-78"></a>本因迷心所成也。<a id="a-79"></a>或二字俱是发语之端。<a id="a-7A"></a>心性下叙所迷心体。<a id="a-7B"></a>即真如门。<a id="a-7C"></a>如前文云。<a id="a-7D"></a>所谓心性不生不灭。<a id="a-7E"></a>乃至离心缘相等。<a id="a-7F"></a>而有下明迷成生灭。<a id="a-7G"></a>即生灭门。<a id="a-7H"></a>如前云依如来藏故。<a id="a-7I"></a>有生灭心等。</p>
  <p id="a7J">经云下。<a id="a-7K"></a>二引证。<a id="a-7L"></a>初则涅槃。<a id="a-7M"></a>如前所引。<a id="a-7N"></a>又经即法身不增不减经。<a id="a-7O"></a>彼云。<a id="a-7P"></a>即此法身为过于恒河沙。<a id="a-7Q"></a>无边烦恼所缠从无始世来。<a id="a-7R"></a>随顺世间波浪。<a id="a-7S"></a>漂流往来生死。<a id="a-7T"></a>名为众生。<a id="a-7U"></a>今疏略引大概。<a id="a-7V"></a>此下下即随染本觉中文。</p>
  <p id="a7W">今就下。<a id="a-7X"></a>二总配四相如文。</p>
  <p id="a7Y">佛性下。<a id="a-7Z"></a>三引论释成。<a id="a-7a"></a>彼论所说一一有为。<a id="a-7b"></a>莫不皆为四相所迁。<a id="a-7c"></a>以证今论一期四相。</p>
  <p id="a7d">二别下二。<a id="a-7e"></a>初略配下文。<a id="a-7f"></a>约位等者。<a id="a-7g"></a>即将此觉四相位。<a id="a-7h"></a>对下六染文。<a id="a-7i"></a>即知此四别分各成多少不等。<a id="a-7j"></a>如下文云。<a id="a-7k"></a>一者执相应染。<a id="a-7l"></a>依二乘解脱及信相应地远离。<a id="a-7m"></a>即是此文如二乘观智初发意菩萨等。<a id="a-7n"></a>觉于念异念无异相等。<a id="a-7o"></a>下文具云。<a id="a-7p"></a>二者不断相应染。<a id="a-7q"></a>依信相应地。<a id="a-7r"></a>修学方便。<a id="a-7s"></a>渐渐能舍得净心地。<a id="a-7t"></a>究竟离故。<a id="a-7u"></a>乃至五者能见心不相应染。<a id="a-7v"></a>依心自在地能离故。<a id="a-7w"></a>此上四染即是此文云。<a id="a-7x"></a>如法身菩萨觉于念住。<a id="a-7y"></a>念无住相等。<a id="a-7z"></a>又下文云。<a id="a-80"></a>六者根本业不相应染。<a id="a-81"></a>依菩萨尽地。<a id="a-82"></a>得入如来地。<a id="a-83"></a>能离故。<a id="a-84"></a>即是此文如菩萨地尽。<a id="a-85"></a>满足方便一念相应。<a id="a-86"></a>觉心初起心无初相等也。<a id="a-87"></a>以此对彼足见四相别分之义。<a id="a-88"></a>但以彼约净智翻染。<a id="a-89"></a>一向就烦恼道说。<a id="a-8A"></a>故不说于灭相。<a id="a-8B"></a>今文约觉起始终。<a id="a-8C"></a>具论故总明四相也。<a id="a-8D"></a>准海东疏配。<a id="a-8E"></a>生相有三。<a id="a-8F"></a>三细也。<a id="a-8G"></a>住相四。<a id="a-8H"></a>即七识四惑。<a id="a-8I"></a>异相六。<a id="a-8J"></a>即根本六烦恼灭相有七。<a id="a-8K"></a>即身三。<a id="a-8L"></a>口四。<a id="a-8M"></a>然彼所说法体即同。<a id="a-8N"></a>但开合有异。<a id="a-8O"></a>今疏即就当论所辨。<a id="a-8P"></a>以要顺宗故。<a id="a-8Q"></a>无以弃近而就远也。</p>
  <p id="a8R">生相下。<a id="a-8S"></a>二广释四。<a id="a-8T"></a>今初业相者。<a id="a-8U"></a>标名。<a id="a-8V"></a>谓由下释相。<a id="a-8W"></a>以无明下结成。<a id="a-8X"></a>表此先无故名生相。<a id="a-8Y"></a>甚深下别叹。<a id="a-8Z"></a>下文下引证。<a id="a-8a"></a>即生灭因缘中文。<a id="a-8b"></a>即下文下类摄。<a id="a-8c"></a>初一即业相。<a id="a-8d"></a>后一即根本业不相应染。<a id="a-8e"></a>第一即业识。<a id="a-8f"></a>此等下都结。<a id="a-8g"></a>但以所说为门不同。<a id="a-8h"></a>而法体是一。<a id="a-8i"></a>故皆摄之。<a id="a-8j"></a>为门不同者。<a id="a-8k"></a>九相是明不觉。<a id="a-8l"></a>五意六染是明生灭因缘。<a id="a-8m"></a>但五意是生因缘。<a id="a-8n"></a>六染是灭因缘也。<a id="a-8o"></a>由义异故。<a id="a-8p"></a>名字不同。<a id="a-8q"></a>及说处亦别以体同故。<a id="a-8r"></a>故通摄也。<a id="a-8s"></a>下诸段标释结摄例此。</p>
  <p id="a8t">住相下。<a id="a-8u"></a>二住相。<a id="a-8v"></a>此二等者。<a id="a-8w"></a>已上三细是三不相应心。<a id="a-8x"></a>属于本识。<a id="a-8y"></a>此二并在等者。<a id="a-8z"></a>此是粗中之细属于事识。<a id="a-90"></a>无明等者。<a id="a-91"></a>结成也。<a id="a-92"></a>确然不改。<a id="a-93"></a>故名坚住。<a id="a-94"></a>后二即转相现相。<a id="a-95"></a>初二即智相相续相。<a id="a-96"></a>后四即转识现识智识相续识。<a id="a-97"></a>中四即能见心不相应染。<a id="a-98"></a>所现色不相应染。<a id="a-99"></a>分别智相应染。<a id="a-9A"></a>不断相应染。</p>
  <p id="a9B">言异下。<a id="a-9C"></a>三异相。<a id="a-9D"></a>此在等者。<a id="a-9E"></a>此二是粗中之粗。<a id="a-9F"></a>属于事识。<a id="a-9G"></a>无明等者。<a id="a-9H"></a>惑妄粗显能发身口贪嗔等别。<a id="a-9I"></a>故名异相。<a id="a-9J"></a>下文下类摄。<a id="a-9K"></a>中二者。<a id="a-9L"></a>即执取计名字相。<a id="a-9M"></a>初一者。<a id="a-9N"></a>执相应染。<a id="a-9O"></a>以合二相为一染故。<a id="a-9P"></a>意识即意之识。</p>
  <p id="a9Q">言灭下。<a id="a-9R"></a>四灭相。<a id="a-9S"></a>灭前异心者。<a id="a-9T"></a>谓惑至此终极入于业道也。<a id="a-9U"></a>如小乘灭相灭现在心。<a id="a-9V"></a>令入过去。<a id="a-9W"></a>以无明等者。<a id="a-9X"></a>从微至着起惑造业。<a id="a-9Y"></a>业因既成心招来果。<a id="a-9Z"></a>一期事毕。<a id="a-9a"></a>故名周尽。<a id="a-9b"></a>以周尽故。<a id="a-9c"></a>故言灭相。<a id="a-9d"></a>非谓从此不起烦恼。<a id="a-9e"></a>如人谋事缘备事遂。<a id="a-9f"></a>名为周尽。<a id="a-9g"></a>以果下。<a id="a-9h"></a>或问曰。<a id="a-9i"></a>生等四相。<a id="a-9j"></a>于九相中已摄前八。<a id="a-9k"></a>何故不摄业系苦相耶。<a id="a-9l"></a>故此释之。<a id="a-9m"></a>意云。<a id="a-9n"></a>因则未造者不造。<a id="a-9o"></a>已造者转灭。<a id="a-9p"></a>即有可断之义。<a id="a-9q"></a>若至果报已当受处。<a id="a-9r"></a>即不可断。<a id="a-9s"></a>如已至地狱。<a id="a-9t"></a>必当须受也。<a id="a-9u"></a>故佛令知苦断集不令断苦。<a id="a-9v"></a>是斯意也。<a id="a-9w"></a>故今文中废置不说。<a id="a-9x"></a>言第六者。<a id="a-9y"></a>即六粗之最后也。</p>
  <p id="a9z">是故下四总结前说。<a id="a-A0"></a>唯一梦心喻也。<a id="a-A1"></a>如有一人(真如)忽然睡着(无明)作梦(业相)见(转相)种种事(现相)起心分别(智相)念念无间(相续)于其违顺深生取着(执取)为善为恶是亲是疏(计名)于善于亲则种种惠利。<a id="a-A2"></a>于恶于疏则种种陵损(起业)或有报恩受乐。<a id="a-A3"></a>或遭报怨受苦(业系苦相)忽然觉来上事都遣。<a id="a-A4"></a>当知此事唯一梦心。<a id="a-A5"></a>皆因等者法也。<a id="a-A6"></a>九相之兴皆依此力。<a id="a-A7"></a>如依于睡有诸梦事。<a id="a-A8"></a>经云下引证。<a id="a-A9"></a>即胜鬘经也。<a id="a-AA"></a>彼云。<a id="a-AB"></a>世尊如是无明住地力。<a id="a-AC"></a>于有爱数四住地。<a id="a-AD"></a>无明住地其力最大。<a id="a-AE"></a>大论云。<a id="a-AF"></a>譬如大地有胜力故。<a id="a-AG"></a>持四重担。<a id="a-AH"></a>故名住地。<a id="a-AI"></a>一大海。<a id="a-AJ"></a>二诸山。<a id="a-AK"></a>三草木。<a id="a-AL"></a>四众生。<a id="a-AM"></a>无明亦尔。<a id="a-AN"></a>于五住地中此最难除。<a id="a-AO"></a>故知力大。<a id="a-AP"></a>下文则九相末都结之文。</p>
  <p id="aAQ">虽复下五据理融摄。<a id="a-AR"></a>先纵牃前文。<a id="a-AS"></a>谓细不是粗。<a id="a-AT"></a>惑不是业。<a id="a-AU"></a>法执非我执。<a id="a-AV"></a>本识非事识。<a id="a-AW"></a>前位异后位。<a id="a-AX"></a>故云阶降。<a id="a-AY"></a>然其下摄彼粗细差别。<a id="a-AZ"></a>以为一念。<a id="a-Aa"></a>所言一念有两意。<a id="a-Ab"></a>一则但是一无明之念。<a id="a-Ac"></a>二则一刹那之念。<a id="a-Ad"></a>且如一人忽逢一怨。<a id="a-Ae"></a>便行杀害(业起)如以为张人王人(计名)定言于我有怨(执取)恶心无间(相续)分别是怨非亲(智相)彼为所见(现相)已为能见(转相)心念起动(业相)即于一念之中八相具足。<a id="a-Af"></a>然于二义中正唯前义。<a id="a-Ag"></a>亦可一念者即一心也。<a id="a-Ah"></a>故下文云。<a id="a-Ai"></a>一念相应。<a id="a-Aj"></a>即无念之一念也。<a id="a-Ak"></a>谓粗下出所以。<a id="a-Al"></a>或问曰。<a id="a-Am"></a>既有粗细前后等差。<a id="a-An"></a>何得说为一念。<a id="a-Ao"></a>故此释也。<a id="a-Ap"></a>谓虽有粗细等差。<a id="a-Aq"></a>而是一心而作。<a id="a-Ar"></a>岂有心在灭相。<a id="a-As"></a>而生相中无心。<a id="a-At"></a>若言无者。<a id="a-Au"></a>生何所依。<a id="a-Av"></a>亦不可分此一心以应四相。<a id="a-Aw"></a>既心不可分。<a id="a-Ax"></a>复无前后。<a id="a-Ay"></a>如何四相得有前后耶。<a id="a-Az"></a>如人是一梦种种事梦事。<a id="a-B0"></a>虽多即无前后。<a id="a-B1"></a>故说下引证。<a id="a-B2"></a>即始觉末文。<a id="a-B3"></a>正云。<a id="a-B4"></a>而实无有始觉之异。<a id="a-B5"></a>以四相俱时而有皆无自立。<a id="a-B6"></a>本来平等同一觉故。</p>
  <p id="aB7">然未下六决通伏难。<a id="a-B8"></a>或难云。<a id="a-B9"></a>既四相同时。<a id="a-BA"></a>何故觉者有其前后。<a id="a-BB"></a>故此释之。<a id="a-BC"></a>达心源下以了四相同依心者。<a id="a-BD"></a>方得俱时而知也。<a id="a-BE"></a>如人梦中说梦。<a id="a-BF"></a>渐渐而知。<a id="a-BG"></a>或至觉来方可并悟。<a id="a-BH"></a>斯乃得失在人。<a id="a-BI"></a>不应疑法。<a id="a-BJ"></a>经云下引证。<a id="a-BK"></a>始者下转释所引。<a id="a-BL"></a>并可知。</p>
  <p id="aBM">既因下七结成始觉二。<a id="a-BN"></a>初顺流释所觉。<a id="a-BO"></a>所觉即不觉也。<a id="a-BP"></a>种种梦念即烦恼障。<a id="a-BQ"></a>转至灭相即业障。<a id="a-BR"></a>长眠下即报障。<a id="a-BS"></a>既三障所覆。<a id="a-BT"></a>殊不觉知。<a id="a-BU"></a>无始至今未曾觉悟。<a id="a-BV"></a>故云长眠。<a id="a-BW"></a>三界即依报六趣谓正报。<a id="a-BX"></a>于此六中数数归往。<a id="a-BY"></a>故名为趣。</p>
  <p id="aBZ">今因下。<a id="a-Ba"></a>二约反流以明能觉。<a id="a-Bb"></a>能觉即始觉二。<a id="a-Bc"></a>初明起觉因缘。<a id="a-Bd"></a>本觉熏者。<a id="a-Be"></a>内因熏也。<a id="a-Bf"></a>觉力冥熏微妙叵测。<a id="a-Bg"></a>名不思议。<a id="a-Bh"></a>本觉是体熏令厌求是用。<a id="a-Bi"></a>此即内因体用也。<a id="a-Bj"></a>又因下明外缘熏力。<a id="a-Bk"></a>真如是体。<a id="a-Bl"></a>所流教法是用。<a id="a-Bm"></a>此即外缘体用也。<a id="a-Bn"></a>梁摄论说从清净法界。<a id="a-Bo"></a>流出正体。<a id="a-Bp"></a>智正体智流出后得智。<a id="a-Bq"></a>后得智流出大悲心。<a id="a-Br"></a>大悲心流出十二分教。<a id="a-Bs"></a>清净法界即是真如。<a id="a-Bt"></a>据本而言。<a id="a-Bu"></a>故云真如所流教法。<a id="a-Bv"></a>闻熏者。<a id="a-Bw"></a>谓以闻慧熏得真流之教。<a id="a-Bx"></a>反资觉性。<a id="a-By"></a>令彼有力。<a id="a-Bz"></a>是则本觉所流教法。<a id="a-C0"></a>还即熏于本觉。</p>
  <p id="aC1">以体下二显觉起功用。<a id="a-C2"></a>即指前内外熏力。<a id="a-C3"></a>能起始觉也。<a id="a-C4"></a>体同即外缘之体与内因体无二相故。<a id="a-C5"></a>即真如同本觉也。<a id="a-C6"></a>用融即外缘教法与内厌求。<a id="a-C7"></a>二相通和不相违拒也。<a id="a-C8"></a>领彼闻熏者。<a id="a-C9"></a>正显同融之相。<a id="a-CA"></a>若不同融即不领受。<a id="a-CB"></a>以领彼故。<a id="a-CC"></a>遂能资益内熏觉性。<a id="a-CD"></a>起始觉之解。<a id="a-CE"></a>解力既增无明力劣故。<a id="a-CF"></a>得反流渐向心源也。<a id="a-CG"></a>始息灭相下明其渐向之义。<a id="a-CH"></a>从初信位止其造恶。<a id="a-CI"></a>次了我空。<a id="a-CJ"></a>渐断法执。<a id="a-CK"></a>觉至本识穷了生相。<a id="a-CL"></a>纤尘既尽觉照独存。<a id="a-CM"></a>故曰朗然大悟。<a id="a-CN"></a>即无明梦尽成究竟觉也。<a id="a-CO"></a>觉了等者。<a id="a-CP"></a>心源常湛本自不动。<a id="a-CQ"></a>动相既无对谁云静。<a id="a-CR"></a>下云。<a id="a-CS"></a>觉心初起心无初相故。<a id="a-CT"></a>又云。<a id="a-CU"></a>譬如有人迷东为西方实不转等。<a id="a-CV"></a>平等者。<a id="a-CW"></a>心无二相故。<a id="a-CX"></a>再言之者平等之相。<a id="a-CY"></a>亦复平等故。<a id="a-CZ"></a>或即本末平等。<a id="a-Ca"></a>能所平等。<a id="a-Cb"></a>自他平等。<a id="a-Cc"></a>以要言之。<a id="a-Cd"></a>诸相待法。<a id="a-Ce"></a>悉平等故。<a id="a-Cf"></a>如经下引证。<a id="a-Cg"></a>即华严经。<a id="a-Ch"></a>经云。<a id="a-Ci"></a>譬如有人梦中见身堕在大河。<a id="a-Cj"></a>为欲渡故发大勇猛。<a id="a-Ck"></a>施大方便。<a id="a-Cl"></a>以大勇猛施方便故。<a id="a-Cm"></a>即便[寤-吾+告]寤既[寤-吾+告]寤。<a id="a-Cn"></a>已所作皆息。<a id="a-Co"></a>菩萨亦尔。<a id="a-Cp"></a>见众生身在四流中。<a id="a-Cq"></a>为救度故。<a id="a-Cr"></a>发大勇猛。<a id="a-Cs"></a>起大精进。<a id="a-Ct"></a>以勇猛精进故。<a id="a-Cu"></a>至不动地。<a id="a-Cv"></a>既至此已一切皆息。<a id="a-Cw"></a>二行相行悉不现前。<a id="a-Cx"></a>彼之意者。<a id="a-Cy"></a>说此菩萨从有相有功用。<a id="a-Cz"></a>入此地无相无功用。<a id="a-D0"></a>得无生忍。<a id="a-D1"></a>不见我及众生菩提涅槃生死烦恼故。<a id="a-D2"></a>二行俱息以得法无分别故。<a id="a-D3"></a>今此约究竟位。<a id="a-D4"></a>始觉同本无相可觉。<a id="a-D5"></a>平等平等。<a id="a-D6"></a>位虽不同大意无异故。<a id="a-D7"></a>云大意如此。</p>
  <p id="aD8">次正下。<a id="a-D9"></a>二别释文二。<a id="a-DA"></a>初示文可知。<a id="a-DB"></a>二正释。<a id="a-DC"></a>论四。<a id="a-DD"></a>今初疏总。<a id="a-DE"></a>相征者。<a id="a-DF"></a>意问究竟与不究竟。<a id="a-DG"></a>觉约人约法。<a id="a-DH"></a>其义云何。<a id="a-DI"></a>以蹑总标之文。<a id="a-DJ"></a>而征起故。</p>
  <p id="aDK">十信即劫外凡夫。<a id="a-DL"></a>夫言凡夫。<a id="a-DM"></a>通至地前。<a id="a-DN"></a>今此既能止恶。<a id="a-DO"></a>则非迷倒之类。<a id="a-DP"></a>未觉烦恼。<a id="a-DQ"></a>又非十住已上。<a id="a-DR"></a>正在不定聚中。<a id="a-DS"></a>故云十信。</p>
  <p id="aDT">二所观相。<a id="a-DU"></a>疏未入下且明所觉灭相。<a id="a-DV"></a>未入信位。<a id="a-DW"></a>迷倒之时。<a id="a-DX"></a>所行之行。<a id="a-DY"></a>唯恶是从。<a id="a-DZ"></a>身有三种。<a id="a-Da"></a>谓杀盗淫。<a id="a-Db"></a>口有四恶。<a id="a-Dc"></a>谓妄言绮语恶口两舌。<a id="a-Dd"></a>不了此业定招苦果。<a id="a-De"></a>以不知故。<a id="a-Df"></a>炽然造作。<a id="a-Dg"></a>斯则不识因果。<a id="a-Dh"></a>罔知罪福之时也。<a id="a-Di"></a>今入下明能觉功用。<a id="a-Dj"></a>信于善恶业缘受报好丑如声响形影。<a id="a-Dk"></a>必无差忒故。<a id="a-Dl"></a>觉灭相者。<a id="a-Dm"></a>方知此相过患。<a id="a-Dn"></a>如是论文。<a id="a-Do"></a>但言觉知起恶。<a id="a-Dp"></a>而无灭相之言。<a id="a-Dq"></a>故疏对之。</p>
  <p id="aDr">三辨利益。<a id="a-Ds"></a>疏不造恶等者。<a id="a-Dt"></a>前念虽起。<a id="a-Du"></a>但是惑门。<a id="a-Dv"></a>止后不生终非业道。<a id="a-Dw"></a>意地既止。<a id="a-Dx"></a>即身口不为也。</p>
  <p id="aDy">四结观。<a id="a-Dz"></a>疏能知等者。<a id="a-E0"></a>但知善恶之业不亡。<a id="a-E1"></a>不知无我无造。<a id="a-E2"></a>由是虽觉即是不觉。<a id="a-E3"></a>此约当位释。<a id="a-E4"></a>此但下约望后位释。<a id="a-E5"></a>后位已觉惑故。<a id="a-E6"></a>此位但觉于业。<a id="a-E7"></a>惑与觉义敌体相翻。<a id="a-E8"></a>业与始觉犹非敌对。<a id="a-E9"></a>故但名止也。</p>
  <p id="aEA">论异相中初能观。<a id="a-EB"></a>疏十解即十住之异名。<a id="a-EC"></a>彼名发心。<a id="a-ED"></a>此名发意。<a id="a-EE"></a>名义俱同。<a id="a-EF"></a>等之一字意该九住及与行向。<a id="a-EG"></a>故云后也。<a id="a-EH"></a>留惑者伏而未。<a id="a-EI"></a>断故不证者。<a id="a-EJ"></a>意为利生故。<a id="a-EK"></a>谓此菩萨悟真本有。<a id="a-EL"></a>达妄本空。<a id="a-EM"></a>随顺真如修唯识观。<a id="a-EN"></a>双伏二障不起现行。<a id="a-EO"></a>但留种子。<a id="a-EP"></a>若准法相宗。<a id="a-EQ"></a>说以止观力微。<a id="a-ER"></a>不断随眠也。<a id="a-ES"></a>若依涅槃经。<a id="a-ET"></a>地前菩萨依教起行。<a id="a-EU"></a>不可思议惑障不起。<a id="a-EV"></a>以悲愿力助惑润业。<a id="a-EW"></a>受生死身。<a id="a-EX"></a>六道教化。<a id="a-EY"></a>正当此义。<a id="a-EZ"></a>若唯识说。<a id="a-Ea"></a>初地已上悲增菩萨方有留惑之义。<a id="a-Eb"></a>今此疏中于三贤位。<a id="a-Ec"></a>而论留惑者。<a id="a-Ed"></a>以此是法性宗实教菩萨。<a id="a-Ee"></a>根性猛利。<a id="a-Ef"></a>初发心时便能顿了本性。<a id="a-Eg"></a>达妄体空。<a id="a-Eh"></a>顺性修行诸波罗蜜。<a id="a-Ei"></a>趣理速疾于惑自在。<a id="a-Ej"></a>故于三贤便说留也。<a id="a-Ek"></a>得自在者。<a id="a-El"></a>能入此观能伏此惑故。<a id="a-Em"></a>用观既齐。<a id="a-En"></a>故同一位问论文何故不直言二乘。<a id="a-Eo"></a>而言观智者。<a id="a-Ep"></a>何谓耶。<a id="a-Eq"></a>答以二乘偏观人空菩萨双观二空故。<a id="a-Er"></a>分大小之别。<a id="a-Es"></a>今但就用人空观。<a id="a-Et"></a>同处为言故。<a id="a-Eu"></a>得合论也。<a id="a-Ev"></a>此则但约观智力用分同菩萨。<a id="a-Ew"></a>而非全同。<a id="a-Ex"></a>如或直言二乘者。<a id="a-Ey"></a>恐成滥失。<a id="a-Ez"></a>此则不同而同。<a id="a-F0"></a>须言观智。</p>
  <p id="aF1">二所观。<a id="a-F2"></a>疏二种者。<a id="a-F3"></a>执取计名字相。<a id="a-F4"></a>分别等者。<a id="a-F5"></a>于身内计我。<a id="a-F6"></a>于外计所。<a id="a-F7"></a>于中具含俱生分别故。<a id="a-F8"></a>云见爱。<a id="a-F9"></a>然于六根本中。<a id="a-FA"></a>除我见是见惑。<a id="a-FB"></a>余皆是爱。<a id="a-FC"></a>如常所论。<a id="a-FD"></a>此二等者。<a id="a-FE"></a>即二乘三贤同觉此相。<a id="a-FF"></a>俱能了知此我执故。<a id="a-FG"></a>明本下明所觉异相发起因缘。<a id="a-FH"></a>谓未起智时。<a id="a-FI"></a>无明之念与异相和合。<a id="a-FJ"></a>起诸烦恼。<a id="a-FK"></a>炽然不息。<a id="a-FL"></a>殊不觉知也。<a id="a-FM"></a>而今下明能觉功用。<a id="a-FN"></a>谓于无明念中。<a id="a-FO"></a>照察人我爱见有无道理。<a id="a-FP"></a>知此烦恼由无明生。<a id="a-FQ"></a>始了粗念。<a id="a-FR"></a>故云微觉。<a id="a-FS"></a>是觉念中之异义。</p>
  <p id="aFT">三利益。<a id="a-FU"></a>疏既能等者。<a id="a-FV"></a>于无明中。<a id="a-FW"></a>如理照察人我之体了无所得。<a id="a-FX"></a>故云念无异相。<a id="a-FY"></a>斯则我空义也。</p>
  <p id="aFZ">四结观。<a id="a-Fa"></a>论以舍等者。<a id="a-Fb"></a>此文两势。<a id="a-Fc"></a>一则结观。<a id="a-Fd"></a>二是释前。<a id="a-Fe"></a>下二相例知。<a id="a-Ff"></a>疏以于等者。<a id="a-Fg"></a>以觉我空故不起我执烦恼。<a id="a-Fh"></a>故云舍粗分别等。<a id="a-Fi"></a>而犹等者。<a id="a-Fj"></a>以未能觉法执故。<a id="a-Fk"></a>此乃通明二乘三贤俱名似觉。<a id="a-Fl"></a>以此下释所以也。<a id="a-Fm"></a>菩萨未证本分是似二乘虽在自乘名为入证。<a id="a-Fn"></a>以望大乘但得我空。<a id="a-Fo"></a>未证法空。<a id="a-Fp"></a>亦名未证。<a id="a-Fq"></a>故同似觉。<a id="a-Fr"></a>斯则望于初地证真故。<a id="a-Fs"></a>此名似。<a id="a-Ft"></a>问中引前为难可知。<a id="a-Fu"></a>答中先纵。<a id="a-Fv"></a>若约下夺也谓依觉有不觉。<a id="a-Fw"></a>不觉是惑。<a id="a-Fx"></a>不觉与觉是正敌对转依不觉之惑。<a id="a-Fy"></a>方始造业。<a id="a-Fz"></a>业与觉义犹隔一重。<a id="a-G0"></a>故非敌对。<a id="a-G1"></a>以敌对故名为似觉。<a id="a-G2"></a>非敌对故名为不觉。<a id="a-G3"></a>其犹尘镜在匣。<a id="a-G4"></a>匣与镜非正敌对。<a id="a-G5"></a>尘与镜是正敌对也。<a id="a-G6"></a>此义亦然。</p>
  <p id="aG7">住相四。<a id="a-G8"></a>初能观。<a id="a-G9"></a>疏初地等者。<a id="a-GA"></a>谓十地菩萨皆证真如。<a id="a-GB"></a>依真如法为自体故。<a id="a-GC"></a>名法身菩萨。<a id="a-GD"></a>以十地满心便成正觉故。<a id="a-GE"></a>此位中但标前九。</p>
  <p id="aGF">二所观。<a id="a-GG"></a>论觉念住者。<a id="a-GH"></a>以此菩萨于无明念中。<a id="a-GI"></a>次第觉于四种住相。<a id="a-GJ"></a>谓初地觉相续。<a id="a-GK"></a>从二地至七地。<a id="a-GL"></a>觉智相。<a id="a-GM"></a>八地觉现相。<a id="a-GN"></a>九地觉转相此四俱名为住。<a id="a-GO"></a>故云觉于念住。</p>
  <p id="aGP">三利益。<a id="a-GQ"></a>疏虽知等者意明。<a id="a-GR"></a>此地相续虽亡。<a id="a-GS"></a>二地至六地。<a id="a-GT"></a>智相犹在。<a id="a-GU"></a>在观则无。<a id="a-GV"></a>出观还有。<a id="a-GW"></a>虽不故意。<a id="a-GX"></a>任运如斯。<a id="a-GY"></a>以是俱生修道惑故。<a id="a-GZ"></a>今论无住相者。<a id="a-Ga"></a>但约在观时及后位说故。<a id="a-Gb"></a>又亦可此文是却说地前行相。<a id="a-Gc"></a>意明在地前时。<a id="a-Gd"></a>信教修观。<a id="a-Ge"></a>知一切法唯是识现不起粗念分别执着。<a id="a-Gf"></a>此即已离前异相也。<a id="a-Gg"></a>然未亲证法空。<a id="a-Gh"></a>至出观后。<a id="a-Gi"></a>而于染净法上。<a id="a-Gj"></a>尚起法执分别。<a id="a-Gk"></a>即相续相也。<a id="a-Gl"></a>若至初地亲证唯心境界。<a id="a-Gm"></a>远离二取分别随眠。<a id="a-Gn"></a>觉相续相乃至见相。<a id="a-Go"></a>故云念无住相。<a id="a-Gp"></a>今论无住相者。<a id="a-Gq"></a>但通约后位而说也。<a id="a-Gr"></a>明彼下辨所觉住相生起因缘。<a id="a-Gs"></a>谓未觉之时无明之念。<a id="a-Gt"></a>与此住相和合坚执。<a id="a-Gu"></a>而住竟无所改也。<a id="a-Gv"></a>今与下明能觉功用。<a id="a-Gw"></a>谓于无明念中。<a id="a-Gx"></a>照察法我及能所心境有无道理。<a id="a-Gy"></a>了不可得。<a id="a-Gz"></a>即转分别之心。<a id="a-H0"></a>成无分别智故。<a id="a-H1"></a>故云念无住相。</p>
  <p id="aH2">四结观。<a id="a-H3"></a>疏异前等者。<a id="a-H4"></a>拣异前后。<a id="a-H5"></a>前云粗分别执着。<a id="a-H6"></a>今但云分别。<a id="a-H7"></a>故异前也。<a id="a-H8"></a>后云微细念。<a id="a-H9"></a>今云粗念。<a id="a-HA"></a>故异后也。<a id="a-HB"></a>此四下明前九地所觉四种住相多少不同。<a id="a-HC"></a>如前所配。<a id="a-HD"></a>此菩萨以于无明念中。<a id="a-HE"></a>各随其分。<a id="a-HF"></a>以始觉力。<a id="a-HG"></a>离此念中四种相也。<a id="a-HH"></a>然则前不离后。<a id="a-HI"></a>后兼离前。<a id="a-HJ"></a>今就别意各指一相也。<a id="a-HK"></a>下文即生灭因缘六染义中广释如彼。<a id="a-HL"></a>眠生相等者。<a id="a-HM"></a>然今且约通意。<a id="a-HN"></a>而指生相。<a id="a-HO"></a>若别而言之。<a id="a-HP"></a>初地尚余智等四相。<a id="a-HQ"></a>二地至七地。<a id="a-HR"></a>余现等三相。<a id="a-HS"></a>八地余转生二相。<a id="a-HT"></a>九地余一生相。<a id="a-HU"></a>由是随其智力。<a id="a-HV"></a>觉彼多少不同。<a id="a-HW"></a>故名随分。</p>
  <p id="aHX">生相初能观。<a id="a-HY"></a>疏学穷者。<a id="a-HZ"></a>十地满心有学位极。<a id="a-Ha"></a>方便道者。<a id="a-Hb"></a>是证佛果之方便故。<a id="a-Hc"></a>万行已圆。<a id="a-Hd"></a>故名满足。<a id="a-He"></a>此明行满。<a id="a-Hf"></a>无间道者。<a id="a-Hg"></a>自此相应永无间绝故。<a id="a-Hh"></a>无间道内以此为初。<a id="a-Hi"></a>故论云一念。<a id="a-Hj"></a>此则无念之念也。<a id="a-Hk"></a>亦即始觉合本之一念也。<a id="a-Hl"></a>此明智圆故。<a id="a-Hm"></a>对法论云。<a id="a-Hn"></a>究竟道者。<a id="a-Ho"></a>谓金刚喻定。<a id="a-Hp"></a>此有二种。<a id="a-Hq"></a>谓方便道摄。<a id="a-Hr"></a>无间道摄。<a id="a-Hs"></a>然准论文。<a id="a-Ht"></a>依常所配。<a id="a-Hu"></a>即此二句是标无间解脱也。<a id="a-Hv"></a>以无间道断解脱道证故。<a id="a-Hw"></a>从觉心下至离微细念故。<a id="a-Hx"></a>是释无间道。<a id="a-Hy"></a>得见心性下是释解脱道。<a id="a-Hz"></a>寻文可解。</p>
  <p id="aI0">二所观论觉心初起者。<a id="a-I1"></a>始觉觉彼心体初起之相。<a id="a-I2"></a>即生相也。<a id="a-I3"></a>起谓生也。</p>
  <p id="aI4">三利益。<a id="a-I5"></a>疏根本下明所觉生相所起因缘。<a id="a-I6"></a>谓无始迷时。<a id="a-I7"></a>根本无明转静令动。<a id="a-I8"></a>最初微细名为生相。<a id="a-I9"></a>由与无明和合相续不灭。<a id="a-IA"></a>渐至粗着。<a id="a-IB"></a>起惑造业流转无穷。<a id="a-IC"></a>前位虽觉粗相。<a id="a-ID"></a>至此位中微念方现也。<a id="a-IE"></a>今乃下明能觉功能也。<a id="a-IF"></a>谓于真净心中。<a id="a-IG"></a>照察能起有无道理。<a id="a-IH"></a>于净心中了无所得。<a id="a-II"></a>真净心体本自不动。<a id="a-IJ"></a>故云本来寂。<a id="a-IK"></a>由是本寂故无初相也。<a id="a-IL"></a>此则十地住心犹有微念。<a id="a-IM"></a>及至满心不见微念也。<a id="a-IN"></a>犹如下喻明可见。<a id="a-IO"></a>前三下对前辨异。<a id="a-IP"></a>然觉业之位不足可论。<a id="a-IQ"></a>且第二位中由有二相未尽。<a id="a-IR"></a>第三位中有一相未尽。<a id="a-IS"></a>既于念中觉念。<a id="a-IT"></a>未得言心。<a id="a-IU"></a>但于无明念中无住相等。<a id="a-IV"></a>唯此穷极洞彻心体。<a id="a-IW"></a>真净独存更无别法。<a id="a-IX"></a>故特言心也。</p>
  <p id="aIY">四结观。<a id="a-IZ"></a>疏念中最细者。<a id="a-Ia"></a>故下文云。<a id="a-Ib"></a>无明熏习所起识者。<a id="a-Ic"></a>乃至菩萨究竟地不能尽知。<a id="a-Id"></a>唯佛穷了。<a id="a-Ie"></a>生相者。<a id="a-If"></a>配属四相也。<a id="a-Ig"></a>以在九为业在四名生。<a id="a-Ih"></a>今约四位故。<a id="a-Ii"></a>须配入。<a id="a-Ij"></a>又以论中无生相之言故。<a id="a-Ik"></a>如前凡位亦无灭相之言。<a id="a-Il"></a>疏亦配也。<a id="a-Im"></a>此相等者。<a id="a-In"></a>前诸位中但言以舍以离等。<a id="a-Io"></a>而无远字。<a id="a-Ip"></a>今以业相最微。<a id="a-Iq"></a>更无微细为此相本。<a id="a-Ir"></a>既能觉了更无遗余。<a id="a-Is"></a>方称远离也。<a id="a-It"></a>真性现者。<a id="a-Iu"></a>以妄覆故。<a id="a-Iv"></a>真性不现。<a id="a-Iw"></a>以不现故。<a id="a-Ix"></a>不得见性。<a id="a-Iy"></a>今既离妄性即现前。<a id="a-Iz"></a>以现前故。<a id="a-J0"></a>即得见性。<a id="a-J1"></a>前三下对前辨异也。<a id="a-J2"></a>下云。<a id="a-J3"></a>一切众生不名为觉。<a id="a-J4"></a>以从本已来未曾离念故。<a id="a-J5"></a>既有念在为念所障。<a id="a-J6"></a>岂得云见心性耶。<a id="a-J7"></a>仁王云。<a id="a-J8"></a>始从伏忍至愿三昧。<a id="a-J9"></a>照第一义不名为见。<a id="a-JA"></a>所谓见者。<a id="a-JB"></a>是萨婆若。<a id="a-JC"></a>前三下叙前位也。<a id="a-JD"></a>业识为生灭本。<a id="a-JE"></a>前既未离。<a id="a-JF"></a>岂名常住。<a id="a-JG"></a>今生下辨此位也。<a id="a-JH"></a>前但梦中觉梦。<a id="a-JI"></a>今此梦念都尽。<a id="a-JJ"></a>是谓大觉。<a id="a-JK"></a>方名常住。<a id="a-JL"></a>佛地论云。<a id="a-JM"></a>如大梦觉。<a id="a-JN"></a>即斯义也。<a id="a-JO"></a>论究竟觉者。<a id="a-JP"></a>此正结名也。<a id="a-JQ"></a>此有五义。<a id="a-JR"></a>故称究竟。<a id="a-JS"></a>一断究竟即前远离微细念故。<a id="a-JT"></a>二证究竟即见心常住也。<a id="a-JU"></a>并前行满智圆。<a id="a-JV"></a>故成四矣。<a id="a-JW"></a>四事既备。<a id="a-JX"></a>即位究竟也。<a id="a-JY"></a>即前云菩萨地尽也。<a id="a-JZ"></a>前未下叙前位。<a id="a-Ja"></a>既言望到则知未至。<a id="a-Jb"></a>今即下明此位可知。<a id="a-Jc"></a>以更无所进。<a id="a-Jd"></a>故名究竟也。<a id="a-Je"></a>然此十地满心与等妙二觉义说分三。<a id="a-Jf"></a>若究其体更无三异。<a id="a-Jg"></a>是故此文与后相望。<a id="a-Jh"></a>互出不定。<a id="a-Ji"></a>此中约断四相。<a id="a-Jj"></a>只言菩萨地。<a id="a-Jk"></a>尽断于生相。<a id="a-Jl"></a>便是究竟。<a id="a-Jm"></a>若下文中。<a id="a-Jn"></a>又云。<a id="a-Jo"></a>此无明所起识者。<a id="a-Jp"></a>乃至菩萨究竟地不能尽知。<a id="a-Jq"></a>唯佛穷了。<a id="a-Jr"></a>又云。<a id="a-Js"></a>根本业染依菩萨尽地。<a id="a-Jt"></a>得入如来地能离。<a id="a-Ju"></a>又不了一法。<a id="a-Jv"></a>界义者。<a id="a-Jw"></a>从信相应地。<a id="a-Jx"></a>观察学断。<a id="a-Jy"></a>乃至如来地能究竟离。<a id="a-Jz"></a>应知第十地觉生相。<a id="a-K0"></a>只一刹那觉生无生。<a id="a-K1"></a>便是佛位义说前后也。<a id="a-K2"></a>若准缨络经说等。<a id="a-K3"></a>觉照寂妙觉寂照。<a id="a-K4"></a>今见性常住即是照寂。<a id="a-K5"></a>名究竟觉。<a id="a-K6"></a>即是寂照。<a id="a-K7"></a>此即一位之中约寂照二义。<a id="a-K8"></a>而分二觉无二体也。</p>
  <p id="aK9">一引经证。<a id="a-KA"></a>疏在因者。<a id="a-KB"></a>以因中未能亲观无念真理故。<a id="a-KC"></a>但能观无念道理。<a id="a-KD"></a>此约地前说耳。<a id="a-KE"></a>然以无念是佛地故。<a id="a-KF"></a>能观此者。<a id="a-KG"></a>是向佛地之智也。<a id="a-KH"></a>亦可智字通于所观。<a id="a-KI"></a>是则向于佛智故。<a id="a-KJ"></a>后译云。<a id="a-KK"></a>能观一切妄念无相。<a id="a-KL"></a>则为证得如来智慧。<a id="a-KM"></a>以是下明引经意。<a id="a-KN"></a>经中既言观无念者。<a id="a-KO"></a>是向佛智。<a id="a-KP"></a>当知佛果决定无念也。<a id="a-KQ"></a>此是等者。<a id="a-KR"></a>众生是因佛即是果。<a id="a-KS"></a>能观无念即是望义。<a id="a-KT"></a>望即向也。</p>
  <p id="aKU">二重释。<a id="a-KV"></a>疏牒上等者。<a id="a-KW"></a>恐闻前觉心初起之言。<a id="a-KX"></a>将谓真心实有所起之相。<a id="a-KY"></a>今方觉此名觉初相。<a id="a-KZ"></a>今欲释出。<a id="a-Ka"></a>故此牒之。<a id="a-Kb"></a>非谓等者。<a id="a-Kc"></a>以迷时谓有觉处元无。<a id="a-Kd"></a>唯是一心。<a id="a-Ke"></a>何有初相。<a id="a-Kf"></a>此亦例前位。<a id="a-Kg"></a>皆无所知之相方成。<a id="a-Kh"></a>知异住等。<a id="a-Ki"></a>问既下蹑前难起故。<a id="a-Kj"></a>为下指论以答。<a id="a-Kk"></a>如觉下约喻释意。<a id="a-Kl"></a>觉心下合显论文并可知。</p>
  <p id="aKm">三举失。<a id="a-Kn"></a>疏是前下释是故二字。<a id="a-Ko"></a>即显下解余文。<a id="a-Kp"></a>金刚已还者。<a id="a-Kq"></a>无间道前诸位菩萨与诸异生。<a id="a-Kr"></a>故云一切。<a id="a-Ks"></a>未离等者。<a id="a-Kt"></a>以生相念尽始得名觉。<a id="a-Ku"></a>当知前之三位皆名不觉。<a id="a-Kv"></a>况异生耶。<a id="a-Kw"></a>然则下对前释成也。<a id="a-Kx"></a>以前说随分觉及相似觉者。<a id="a-Ky"></a>以约无明梦中四相差别。<a id="a-Kz"></a>各齐一相而论。<a id="a-L0"></a>故有觉义。<a id="a-L1"></a>由分浅深。<a id="a-L2"></a>遂有随分等别。<a id="a-L3"></a>今约无明眠之不别。<a id="a-L4"></a>俱名不觉。<a id="a-L5"></a>梦虽有差眠岂有异。<a id="a-L6"></a>无明即生相也。<a id="a-L7"></a>此显等者。<a id="a-L8"></a>显无明即为诸法之始。<a id="a-L9"></a>以是五住烦恼之端。<a id="a-LA"></a>十二因缘之首故。<a id="a-LB"></a>故下云。<a id="a-LC"></a>当知无明能生一切染法。<a id="a-LD"></a>既为能生则知无有先于此者。<a id="a-LE"></a>斯则无始属于他染。<a id="a-LF"></a>无始之无明依士得名。<a id="a-LG"></a>又无明下约当体释无始也。<a id="a-LH"></a>谓此无明无有初际。<a id="a-LI"></a>以依真故。<a id="a-LJ"></a>斯则无始即无明持业得名。<a id="a-LK"></a>故下文云。<a id="a-LL"></a>以如来藏无前际故。<a id="a-LM"></a>无明之相亦无有始。</p>
  <p id="aLN">四显得。<a id="a-LO"></a>疏若至等者。<a id="a-LP"></a>此显始觉觉至心源见自无念。<a id="a-LQ"></a>亦知一切众生皆悉转彼静心成。<a id="a-LR"></a>四相差别也。<a id="a-LS"></a>虽云知四相。<a id="a-LT"></a>乃是知众生同是一心本来成佛也。<a id="a-LU"></a>如华严说。<a id="a-LV"></a>如来成正觉时。<a id="a-LW"></a>普见一切众生悉皆成佛。<a id="a-LX"></a>释云等者。<a id="a-LY"></a>佛得无念知念本无。<a id="a-LZ"></a>众生虽现在念中。<a id="a-La"></a>佛知彼念亦即无念也。<a id="a-Lb"></a>斯则佛无念与众生。<a id="a-Lc"></a>有念义齐。<a id="a-Ld"></a>故云等也。<a id="a-Le"></a>以念即无念故。<a id="a-Lf"></a>得彼无念。<a id="a-Lg"></a>始知四相念也。<a id="a-Lh"></a>此即生佛相望论等义。<a id="a-Li"></a>又释下约四相相望。<a id="a-Lj"></a>明等义。<a id="a-Lk"></a>意明四相。<a id="a-Ll"></a>皆是转彼静心所成。<a id="a-Lm"></a>所成四相。<a id="a-Ln"></a>既各无体。<a id="a-Lo"></a>岂不即是一静心耶。<a id="a-Lp"></a>静心即无念也。<a id="a-Lq"></a>既一一相皆即无念。<a id="a-Lr"></a>是故平等。<a id="a-Ls"></a>以平等故得无念者。<a id="a-Lt"></a>而能知之。<a id="a-Lu"></a>如一珠中现。<a id="a-Lv"></a>四色像。<a id="a-Lw"></a>见珠体者悉能知之。<a id="a-Lx"></a>然前以有念即无念。<a id="a-Ly"></a>为等义。<a id="a-Lz"></a>此以四相各即无念。<a id="a-M0"></a>为等义也。<a id="a-M1"></a>此上前解是海东疏。<a id="a-M2"></a>依大论释义。<a id="a-M3"></a>则约觉至心源。<a id="a-M4"></a>以已得无念故。<a id="a-M5"></a>则知一切众生生住异灭也。<a id="a-M6"></a>然据论文。<a id="a-M7"></a>只有知心相之言。<a id="a-M8"></a>且无众生之语。<a id="a-M9"></a>今直就论文。<a id="a-MA"></a>更助一解。<a id="a-MB"></a>谓得此无念之时。<a id="a-MC"></a>已觉初相本无所起。<a id="a-MD"></a>常自一心本来无念。<a id="a-ME"></a>由是则知四相皆然。<a id="a-MF"></a>即是一心。<a id="a-MG"></a>是心之相元未曾起。<a id="a-MH"></a>非谓别有生住异灭从心而起也。<a id="a-MI"></a>何以故。<a id="a-MJ"></a>以一一相皆同。<a id="a-MK"></a>初相即是无念故。<a id="a-ML"></a>云以无念等故。<a id="a-MM"></a>无念唯一。<a id="a-MN"></a>故云等也故次文云。<a id="a-MO"></a>四相俱时同一觉故。<a id="a-MP"></a>一觉即无念也。<a id="a-MQ"></a>故后译云。<a id="a-MR"></a>若妄念息。<a id="a-MS"></a>即知心相生住异灭。<a id="a-MT"></a>皆悉无相也。<a id="a-MU"></a>即符此解。<a id="a-MV"></a>有智请详。</p>
  <p id="aMW">论初标立。<a id="a-MX"></a>疏虽得无念等者。<a id="a-MY"></a>谓得觉无念之始觉也。<a id="a-MZ"></a>本无起者。<a id="a-Ma"></a>即四相本无念故。<a id="a-Mb"></a>待何等者。<a id="a-Mc"></a>以因不觉有始觉。<a id="a-Md"></a>今不觉既无始觉亦绝也。</p>
  <p id="aMe">二释。<a id="a-Mf"></a>成论四相俱时有者以转彼静心。<a id="a-Mg"></a>一念所成。<a id="a-Mh"></a>一念本无念。<a id="a-Mi"></a>四相无自性故。<a id="a-Mj"></a>云皆无自立。<a id="a-Mk"></a>疏三。<a id="a-Ml"></a>初正释也。<a id="a-Mm"></a>如依一水而有千波。<a id="a-Mn"></a>波无别体皆同一水。<a id="a-Mo"></a>然未下对前辨异。<a id="a-Mp"></a>初指昔。<a id="a-Mq"></a>今既下显今并可知。</p>
  <p id="aMr">疏问下。<a id="a-Ms"></a>二问答通妨二。<a id="a-Mt"></a>初正问答。<a id="a-Mu"></a>问中兼难。<a id="a-Mv"></a>并可详悉。<a id="a-Mw"></a>辨竟者。<a id="a-Mx"></a>前正释是也。<a id="a-My"></a>唯一下重释。<a id="a-Mz"></a>处梦士者。<a id="a-N0"></a>即金刚已还及一切异生也。<a id="a-N1"></a>大觉即佛位。<a id="a-N2"></a>并如前说。<a id="a-N3"></a>文易可知。</p>
  <p id="aN4">摄论下。<a id="a-N5"></a>二引证二。<a id="a-N6"></a>初引摄论。<a id="a-N7"></a>前二句举喻。<a id="a-N8"></a>后二句法合。<a id="a-N9"></a>以须臾间睡成多年梦。<a id="a-NA"></a>如有说言。<a id="a-NB"></a>一梦之间经历三世。<a id="a-NC"></a>受身生死。<a id="a-ND"></a>此之谓也。<a id="a-NE"></a>此中下指引文意。<a id="a-NF"></a>意云。<a id="a-NG"></a>经年梦事不出须臾。<a id="a-NH"></a>无涯生死不出刹那。<a id="a-NI"></a>彼论刹那即今之无念。<a id="a-NJ"></a>指彼同此也。</p>
  <p id="aNK">楞伽下引楞伽三。<a id="a-NL"></a>初正引可知。</p>
  <p id="aNM">二解文。<a id="a-NN"></a>意云。<a id="a-NO"></a>刹那生即无生。<a id="a-NP"></a>以无自性故。<a id="a-NQ"></a>若非下反明也。<a id="a-NR"></a>谓若刹那不是无生。<a id="a-NS"></a>即有自性也。<a id="a-NT"></a>既有自性即不流转。<a id="a-NU"></a>今既流转。<a id="a-NV"></a>即知无有自性。<a id="a-NW"></a>是故无生也。<a id="a-NX"></a>是故下结也。<a id="a-NY"></a>由是刹那即无生故。<a id="a-NZ"></a>所以契无生者。<a id="a-Na"></a>即是见刹那也。<a id="a-Nb"></a>此即例前四相。<a id="a-Nc"></a>诸念即无念故。<a id="a-Nd"></a>是故得无念者。<a id="a-Ne"></a>方觉四相唯是一心。</p>
  <p id="aNf">净名下三重证。<a id="a-Ng"></a>不生等者。<a id="a-Nh"></a>意云。<a id="a-Ni"></a>无常之法必无自性。<a id="a-Nj"></a>以无性故。<a id="a-Nk"></a>即不生灭。<a id="a-Nl"></a>此与楞伽文异义同。<a id="a-Nm"></a>七识等者。<a id="a-Nn"></a>亦即流转无性。<a id="a-No"></a>四相无念义故。<a id="a-Np"></a>圆觉云。<a id="a-Nq"></a>知是空华即无流转。<a id="a-Nr"></a>亦无身心受彼生死。<a id="a-Ns"></a>楞伽正文云。<a id="a-Nt"></a>五识身不流转。<a id="a-Nu"></a>今云七识。<a id="a-Nv"></a>疏笔误尔。<a id="a-Nw"></a>如来藏等者。<a id="a-Nx"></a>以有实体不可泯故。<a id="a-Ny"></a>故生灭处即如来藏。<a id="a-Nz"></a>楞严云。<a id="a-O0"></a>生灭去来本如来藏妙真如性。</p>
  <p id="aO1">疏此下三总结大意。<a id="a-O2"></a>文旨可知。<a id="a-O3"></a>然前四位及引经下至后段。<a id="a-O4"></a>正同圆觉依位渐证忘心顿证。<a id="a-O5"></a>具明此者。<a id="a-O6"></a>意令顿悟渐修自然成位。<a id="a-O7"></a>其犹学射心唯在的。<a id="a-O8"></a>箭有近远。<a id="a-O9"></a>楞严亦云。<a id="a-OA"></a>理即顿悟乘悟并消。<a id="a-OB"></a>事非顿除因次第尽。<a id="a-OC"></a>由是若不说渐位。<a id="a-OD"></a>则阶降何知。<a id="a-OE"></a>若不说顿门。<a id="a-OF"></a>则终卒难入。<a id="a-OG"></a>由是具说以备修行。</p>
  <p id="aOH">随染本觉者。<a id="a-OI"></a>亦前略说是体。<a id="a-OJ"></a>文云。<a id="a-OK"></a>心体离念。<a id="a-OL"></a>故此段是相。<a id="a-OM"></a>文云。<a id="a-ON"></a>生二种相。<a id="a-OO"></a>故后四镜是体相双辨。<a id="a-OP"></a>文云。<a id="a-OQ"></a>觉体相故。<a id="a-OR"></a>初总标。<a id="a-OS"></a>疏此二下以是本觉不合言生。<a id="a-OT"></a>今随染缘还净而显故。<a id="a-OU"></a>有生义。<a id="a-OV"></a>斯则显故名生。<a id="a-OW"></a>非创然而生也。<a id="a-OX"></a>故下文云。<a id="a-OY"></a>显现法身等。<a id="a-OZ"></a>生已不离者。<a id="a-Oa"></a>其实即是今犹义说也。<a id="a-Ob"></a>其犹明镜在尘出尘其体不别。</p>
  <p id="aOc">二征列。<a id="a-Od"></a>疏明本等者。<a id="a-Oe"></a>自随流而还源。<a id="a-Of"></a>自垢染而清净。<a id="a-Og"></a>亦即自隐而显也。<a id="a-Oh"></a>觉处不觉久被染尘。<a id="a-Oi"></a>却复本真故云还净。<a id="a-Oj"></a>明还等者。<a id="a-Ok"></a>昔以相隐而用废。<a id="a-Ol"></a>今以相显而用兴。<a id="a-Om"></a>其犹出尘之镜形对而像生也。<a id="a-On"></a>此之下总明二相得称随染所以也。<a id="a-Oo"></a>然智净相离自业识等染缘故不成。<a id="a-Op"></a>以无能显故。<a id="a-Oq"></a>故下云。<a id="a-Or"></a>若离不觉之心。<a id="a-Os"></a>则无真觉自相可说等。<a id="a-Ot"></a>若不思议业相离彼众生等染缘。<a id="a-Ou"></a>故亦不成。<a id="a-Ov"></a>以无能感故。<a id="a-Ow"></a>故下云。<a id="a-Ox"></a>诸佛如来唯是法身智相之身第一义谛。<a id="a-Oy"></a>无有世谛境界。<a id="a-Oz"></a>离于施作。<a id="a-P0"></a>但随众生见闻得益。<a id="a-P1"></a>故说为用。<a id="a-P2"></a>由是此二俱名随染。</p>
  <p id="aP3">初因。<a id="a-P4"></a>疏真如等者。<a id="a-P5"></a>谓在内为理法在外为教法。<a id="a-P6"></a>虽内外不同。<a id="a-P7"></a>皆名为法。<a id="a-P8"></a>由是论中。<a id="a-P9"></a>通言法也。<a id="a-PA"></a>此在等者。<a id="a-PB"></a>但由熏习力故。<a id="a-PC"></a>缘教修行。<a id="a-PD"></a>从初信位终至第十回向也。<a id="a-PE"></a>资粮者。<a id="a-PF"></a>谓十信三贤具修福智。<a id="a-PG"></a>为成佛之资粮故。<a id="a-PH"></a>亦名顺解脱分。<a id="a-PI"></a>善加行者。<a id="a-PJ"></a>即暖顶忍世第一四种加行。<a id="a-PK"></a>此在三贤位后十地位前。<a id="a-PL"></a>加功用行以求见道故。<a id="a-PM"></a>亦名顺决择分善。<a id="a-PN"></a>此四加行依四寻伺四如实观。<a id="a-PO"></a>观名义名义自性。<a id="a-PP"></a>名义差别假有实无。<a id="a-PQ"></a>如暖顶二位。<a id="a-PR"></a>同修四寻伺观。<a id="a-PS"></a>忍世第一同修四如实观。<a id="a-PT"></a>暖位修明得定发下寻伺。<a id="a-PU"></a>观无所取。<a id="a-PV"></a>顶位修明增定。<a id="a-PW"></a>发上寻伺。<a id="a-PX"></a>重观无所取。<a id="a-PY"></a>忍位修印顺定。<a id="a-PZ"></a>印前顺后。<a id="a-Pa"></a>发下如实智。<a id="a-Pb"></a>此有三品。<a id="a-Pc"></a>下品印无所取。<a id="a-Pd"></a>中品顺无能取。<a id="a-Pe"></a>上品印无能取。<a id="a-Pf"></a>言如实智者。<a id="a-Pg"></a>如实遍知名等四法离识非有。<a id="a-Ph"></a>所取若无能取亦无也。<a id="a-Pi"></a>世第一位依无间定发上如实智双印二空。<a id="a-Pj"></a>又离所取能除遍计。<a id="a-Pk"></a>离能取除依他起。<a id="a-Pl"></a>双印二空得圆成实。<a id="a-Pm"></a>犹带空相非真唯识故。<a id="a-Pn"></a>彼颂云。<a id="a-Po"></a>现前立少物。<a id="a-Pp"></a>谓是唯识性。<a id="a-Pq"></a>以有所得故。<a id="a-Pr"></a>非实住唯识也。<a id="a-Ps"></a>登地已上者。<a id="a-Pt"></a>初地见道。<a id="a-Pu"></a>二地已上。<a id="a-Pv"></a>即是修道。<a id="a-Pw"></a>以此二位证真起行。<a id="a-Px"></a>还契于真也。<a id="a-Py"></a>非同地前缘教而修。<a id="a-Pz"></a>故云如实。<a id="a-Q0"></a>以地前是教道此名证道故。<a id="a-Q1"></a>金刚等者。<a id="a-Q2"></a>于此定位二种道中方便道也。<a id="a-Q3"></a>义见前文。</p>
  <p id="aQ4">后果疏由前等者。<a id="a-Q5"></a>即方便行为能破。<a id="a-Q6"></a>生灭相为所破。<a id="a-Q7"></a>又方便道为能显。<a id="a-Q8"></a>不生灭性为所显。<a id="a-Q9"></a>此根等者。<a id="a-QA"></a>以未至此位之前。<a id="a-QB"></a>根本无明与真净心。<a id="a-QC"></a>常相和合成此识相。<a id="a-QD"></a>今至此位。<a id="a-QE"></a>无明既尽唯一心在。<a id="a-QF"></a>照体独立与谁为合。<a id="a-QG"></a>故中论云。<a id="a-QH"></a>一法云何合。<a id="a-QI"></a>即显等者。<a id="a-QJ"></a>此中疏意明今论文隔句显发。<a id="a-QK"></a>谓破和合识内根本无明生灭之相。<a id="a-QL"></a>即显不生灭法身本觉。<a id="a-QM"></a>灭染心之中业等相续等相。<a id="a-QN"></a>成淳净圆智报身始觉。<a id="a-QO"></a>今此且明初段显法身义。<a id="a-QP"></a>法身即本觉。<a id="a-QQ"></a>隐显得名。<a id="a-QR"></a>今双举者。<a id="a-QS"></a>要对后始觉故也。<a id="a-QT"></a>即于等者。<a id="a-QU"></a>以六染心皆依无明与真和合。<a id="a-QV"></a>而得相续。<a id="a-QW"></a>今无明既尽和合不成。<a id="a-QX"></a>染心依何而得相续。<a id="a-QY"></a>故并随灭。<a id="a-QZ"></a>然诸染心皆相妄而体真。<a id="a-Qa"></a>故相灭而体不灭。<a id="a-Qb"></a>故云。<a id="a-Qc"></a>不灭心体也。<a id="a-Qd"></a>故令等者。<a id="a-Qe"></a>比以无明和合染心相续故。<a id="a-Qf"></a>使本觉旷劫随流。<a id="a-Qg"></a>今既无明破。<a id="a-Qh"></a>染心灭无所拘累故。<a id="a-Qi"></a>得此心却复元净。<a id="a-Qj"></a>其犹穷子归家。<a id="a-Qk"></a>摩尼出垢也。<a id="a-Ql"></a>成淳净圆智者。<a id="a-Qm"></a>不杂故淳。<a id="a-Qn"></a>离染故净。<a id="a-Qo"></a>无缺故圆。<a id="a-Qp"></a>灭识故智。<a id="a-Qq"></a>成应身始觉者。<a id="a-Qr"></a>应字平声呼。<a id="a-Qs"></a>谓始觉智与本觉相应。<a id="a-Qt"></a>即报身也。<a id="a-Qu"></a>真谛三藏亦呼报身为应身。<a id="a-Qv"></a>然此始觉与前本觉。<a id="a-Qw"></a>皆是能成。<a id="a-Qx"></a>此应身与前法身皆是所成。<a id="a-Qy"></a>意谓识相破而性在。<a id="a-Qz"></a>性即本觉。<a id="a-R0"></a>本觉能成法身。<a id="a-R1"></a>心相灭而智净。<a id="a-R2"></a>智即始觉。<a id="a-R3"></a>始觉能成报身。<a id="a-R4"></a>此皆义说能所成也。<a id="a-R5"></a>然此段文是海东疏义。<a id="a-R6"></a>圭山参而用之。<a id="a-R7"></a>石壁失照作应化解。<a id="a-R8"></a>深为不可。<a id="a-R9"></a>以下不思议业相方是应化身故。<a id="a-RA"></a>若如上解。<a id="a-RB"></a>三身义足不尔。<a id="a-RC"></a>文中便成缺剩。<a id="a-RD"></a>剩一化身。<a id="a-RE"></a>缺一报也。<a id="a-RF"></a>有智请详。<a id="a-RG"></a>然此下始本同也。<a id="a-RH"></a>以始觉是本之用。<a id="a-RI"></a>由有染故。<a id="a-RJ"></a>本觉用起以为对治。<a id="a-RK"></a>今染缘既息。<a id="a-RL"></a>用还归体故。<a id="a-RM"></a>转其名为圆净智也。<a id="a-RN"></a>断德者。<a id="a-RO"></a>除淳净智外。<a id="a-RP"></a>余文悉是断德。<a id="a-RQ"></a>识与心相是所断法。<a id="a-RR"></a>法身是彼断所显故。<a id="a-RS"></a>后之一相即是恩德。<a id="a-RT"></a>即三德备矣。<a id="a-RU"></a>若依此说。<a id="a-RV"></a>前之应身正当属报文理甚顺。</p>
  <p id="aRW">初问疏问意等者。<a id="a-RX"></a>前云。<a id="a-RY"></a>依如来藏故。<a id="a-RZ"></a>有生灭心仍说和合不相舍离。<a id="a-Ra"></a>今生灭既灭真亦合灭。<a id="a-Rb"></a>如何却云灭相续心显现法身智淳净耶。<a id="a-Rc"></a>斯则约相即门以相难性也。</p>
  <p id="aRd">初法中三。<a id="a-Re"></a>初释正难。<a id="a-Rf"></a>疏意云等者。<a id="a-Rg"></a>前说心成识者。<a id="a-Rh"></a>但是心相成识。<a id="a-Ri"></a>今言识灭者。<a id="a-Rj"></a>亦是心相灭。<a id="a-Rk"></a>斯则生之与灭皆约心相不约心体故。<a id="a-Rl"></a>得说言灭相续心显法身等。<a id="a-Rm"></a>此则约非一门性相不即而答也。<a id="a-Rn"></a>转难等者。<a id="a-Ro"></a>意云。<a id="a-Rp"></a>既若起灭不干心体。<a id="a-Rq"></a>斯则真妄迢然。<a id="a-Rr"></a>如何前云。<a id="a-Rs"></a>转彼静心成起灭耶。<a id="a-Rt"></a>此约性相相离义为转难也。</p>
  <p id="aRu">论无明下二释转难也。<a id="a-Rv"></a>疏如此等者。<a id="a-Rw"></a>意云前虽云相灭。<a id="a-Rx"></a>但是相融归性义说为灭。<a id="a-Ry"></a>以此识相不离觉性故。<a id="a-Rz"></a>是则真妄元无别体。<a id="a-S0"></a>而难云。<a id="a-S1"></a>离真有妄耶。<a id="a-S2"></a>此乃约性相不离义以答也。</p>
  <p id="aS3">论非可怀下三双结。<a id="a-S4"></a>成前二义也。<a id="a-S5"></a>前句结后义相不离性。<a id="a-S6"></a>成得转彼静心为起灭等。<a id="a-S7"></a>后句结前义。<a id="a-S8"></a>心相是无明。<a id="a-S9"></a>成得灭相续心现法身等。<a id="a-SA"></a>疏非一异等者。<a id="a-SB"></a>后译本云。<a id="a-SC"></a>相与本觉非一非异。<a id="a-SD"></a>非是可坏非不可坏等。<a id="a-SE"></a>生灭门初已曾广释。<a id="a-SF"></a>今却以彼非一异义。<a id="a-SG"></a>成此文中非坏不坏义。<a id="a-SH"></a>此即约义总标也。<a id="a-SI"></a>若依下引经别释无明即明故不可坏。<a id="a-SJ"></a>坏则坏于明体。<a id="a-SK"></a>故涅槃具云。<a id="a-SL"></a>明与无明凡夫为二。<a id="a-SM"></a>智者了达其性无二。<a id="a-SN"></a>无二之性即是实性。<a id="a-SO"></a>若就等者。<a id="a-SP"></a>以识相即非心体故。<a id="a-SQ"></a>所以因灭无明得菩提也。<a id="a-SR"></a>无明灭下结成可坏之义。<a id="a-SS"></a>此即正显前文灭。<a id="a-ST"></a>相续心显法身也。<a id="a-SU"></a>如正法念经说。<a id="a-SV"></a>水乳一处。<a id="a-SW"></a>鹅王饮之乳尽水在。<a id="a-SX"></a>灭惑准智者。<a id="a-SY"></a>世人皆谓断尽惑结。<a id="a-SZ"></a>然后证真。<a id="a-Sa"></a>殊不知惑体本真全觉之不觉。<a id="a-Sb"></a>如迷东为西谁之过耶。<a id="a-Sc"></a>而欲求灭西相。<a id="a-Sd"></a>然后见东愚之甚矣。</p>
  <p id="aSe">二喻疏真随妄转者。<a id="a-Sf"></a>即下净心因无明风动。<a id="a-Sg"></a>论水相风相不相舍离者。<a id="a-Sh"></a>湿是水相。<a id="a-Si"></a>动是风相。<a id="a-Sj"></a>动处全湿。<a id="a-Sk"></a>湿处全动。<a id="a-Sl"></a>是不相舍离。<a id="a-Sm"></a>亦可水相者。<a id="a-Sn"></a>波动也。<a id="a-So"></a>风相者。<a id="a-Sp"></a>亦波动也。<a id="a-Sq"></a>以水之与风俱用彼为相故。<a id="a-Sr"></a>云不相舍离。<a id="a-Ss"></a>以喻一切染法依真而起由痴所发。<a id="a-St"></a>染法望真。<a id="a-Su"></a>是真之相。<a id="a-Sv"></a>若望于痴。<a id="a-Sw"></a>是痴之相。<a id="a-Sx"></a>如下云。<a id="a-Sy"></a>以一切染法皆是不觉相故。<a id="a-Sz"></a>又云。<a id="a-T0"></a>皆同真如性相。<a id="a-T1"></a>故此喻之疏真妄相依者。<a id="a-T2"></a>即下心与无明不相舍离。<a id="a-T3"></a>真体不变者。<a id="a-T4"></a>即下心非动性。<a id="a-T5"></a>以心性寂灭。<a id="a-T6"></a>本非动作。<a id="a-T7"></a>以不守自性。<a id="a-T8"></a>随他无明。<a id="a-T9"></a>故成起灭。<a id="a-TA"></a>如水湿性本不动摇。<a id="a-TB"></a>由风故动也。<a id="a-TC"></a>息妄显真者。<a id="a-TD"></a>即下无明灭相续则灭智性不坏此明等者意明。<a id="a-TE"></a>若真自性是动法者。<a id="a-TF"></a>识相灭时真性应灭。<a id="a-TG"></a>今既不灭。<a id="a-TH"></a>应知非自性动也。<a id="a-TI"></a>如彼水性。<a id="a-TJ"></a>若自性动波相灭时。<a id="a-TK"></a>湿性应灭。<a id="a-TL"></a>今既不灭。<a id="a-TM"></a>应知非自性动也。</p>
  <p id="aTN">三合。<a id="a-TO"></a>疏水随风动者。<a id="a-TP"></a>即前大海因风波动也。<a id="a-TQ"></a>以水下喻文可知。<a id="a-TR"></a>所况者。<a id="a-TS"></a>应云以心不能自生。<a id="a-TT"></a>要因无明以成识等。<a id="a-TU"></a>无明不能自现妄相。<a id="a-TV"></a>要因心方现妄相故。<a id="a-TW"></a>无明动相即心动。<a id="a-TX"></a>相无别体也。<a id="a-TY"></a>故前云。<a id="a-TZ"></a>染法望真。<a id="a-Ta"></a>是真之相。<a id="a-Tb"></a>若望无明。<a id="a-Tc"></a>是无明相也。<a id="a-Td"></a>风水相依者。<a id="a-Te"></a>即前水相风相不相舍离。<a id="a-Tf"></a>然于中俱无形相义。<a id="a-Tg"></a>喻中不言故。<a id="a-Th"></a>今疏中约法显喻。<a id="a-Ti"></a>以湿下喻明。<a id="a-Tj"></a>心法下法说并可见。<a id="a-Tk"></a>若据疏意。<a id="a-Tl"></a>即约全夺两亡之义。<a id="a-Tm"></a>今于疏外别助一解。<a id="a-Tn"></a>言心与无明俱无形相者。<a id="a-To"></a>此约真妄各住自位时说也。<a id="a-Tp"></a>举此义者。<a id="a-Tq"></a>要显真妄之相不相离故。<a id="a-Tr"></a>以真本无形相。<a id="a-Ts"></a>约染心以说其相。<a id="a-Tt"></a>无明亦无形相。<a id="a-Tu"></a>还指染心以为其相。<a id="a-Tv"></a>斯则住自位时虽无形相。<a id="a-Tw"></a>而真妄和合共现染相。<a id="a-Tx"></a>以此染法。<a id="a-Ty"></a>亦是真如相。<a id="a-Tz"></a>亦是无明相。<a id="a-U0"></a>故云不相舍离。<a id="a-U1"></a>如父母共生一子。<a id="a-U2"></a>此子亦是父之子。<a id="a-U3"></a>亦是母之儿也。<a id="a-U4"></a>问何故前喻中。<a id="a-U5"></a>只言风相水相不相舍离。<a id="a-U6"></a>而不云俱无形相耶。<a id="a-U7"></a>答以前文中但喻不相舍离义。<a id="a-U8"></a>不喻无形相义。<a id="a-U9"></a>以水不起波时亦有相故。<a id="a-UA"></a>风亦如是。<a id="a-UB"></a>但取分喻故不言无形相也。<a id="a-UC"></a>问喻中云风相水相。<a id="a-UD"></a>法中云俱无形相。<a id="a-UE"></a>法喻岂齐耶。<a id="a-UF"></a>答喻中就所起共相说。<a id="a-UG"></a>故皆云相。<a id="a-UH"></a>法中就能起自相说。<a id="a-UI"></a>故云俱无。<a id="a-UJ"></a>虽无自相之相。<a id="a-UK"></a>而有共相之相。<a id="a-UL"></a>法喻正齐也。<a id="a-UM"></a>然喻中约已起。<a id="a-UN"></a>故云相。<a id="a-UO"></a>法中约未起。<a id="a-UP"></a>故云俱无。<a id="a-UQ"></a>又喻中约合法。<a id="a-UR"></a>故云相。<a id="a-US"></a>法中约开说。<a id="a-UT"></a>故云俱无也。<a id="a-UU"></a>然今法喻正意。<a id="a-UV"></a>只明无明之相与觉性不相舍离义。<a id="a-UW"></a>不显无形相义。<a id="a-UX"></a>故前喻中不喻此也。<a id="a-UY"></a>合中虽有无形相言。<a id="a-UZ"></a>正意亦要显不相离。<a id="a-Ua"></a>有智请详。<a id="a-Ub"></a>非为僣越。<a id="a-Uc"></a>水性不动者。<a id="a-Ud"></a>即前水非动性风息显水者。<a id="a-Ue"></a>即前云。<a id="a-Uf"></a>若风止灭。<a id="a-Ug"></a>动相则灭。<a id="a-Uh"></a>湿性不坏。<a id="a-Ui"></a>余一一别配可知。</p>
  <p id="aUj">初总标论。<a id="a-Uk"></a>依净智等者。<a id="a-Ul"></a>是依真起应。<a id="a-Um"></a>如依镜明现诸色像也。<a id="a-Un"></a>谓前随染本觉之心始得淳净。<a id="a-Uo"></a>依此智力现应化身。<a id="a-Up"></a>与彼众生作利益故。<a id="a-Uq"></a>故宝性论云。<a id="a-Ur"></a>何者成就自身利益。<a id="a-Us"></a>谓得解脱远离烦恼障智障。<a id="a-Ut"></a>得无障碍清净法身故。<a id="a-Uu"></a>何者他身利益。<a id="a-Uv"></a>既得成就自身利益。<a id="a-Uw"></a>已无始世来。<a id="a-Ux"></a>自然依彼二种佛身。<a id="a-Uy"></a>示现世间自在力行。<a id="a-Uz"></a>是名成就他身利益。<a id="a-V0"></a>他身即应身也。<a id="a-V1"></a>故唯识云。<a id="a-V2"></a>大圆镜智能现能生身土智影等。<a id="a-V3"></a>疏谓与等者。<a id="a-V4"></a>一切虽多不出六境。<a id="a-V5"></a>故标此也。<a id="a-V6"></a>宝性下引论释义。<a id="a-V7"></a>虚空无相者。<a id="a-V8"></a>即前所依之真身唯是如如。<a id="a-V9"></a>及如如智周遍一切无有差别故。<a id="a-VA"></a>如虚空为胜智者。<a id="a-VB"></a>即能感应化之机。<a id="a-VC"></a>深厌生死乐求涅槃故。<a id="a-VD"></a>云胜智者。<a id="a-VE"></a>此有二类。<a id="a-VF"></a>一地上感胜应身。<a id="a-VG"></a>二地前等感劣应身。<a id="a-VH"></a>作六根境如六具显。</p>
  <p id="aVI">二别辨疏二。<a id="a-VJ"></a>初通释上文。<a id="a-VK"></a>显业德者。<a id="a-VL"></a>如下云。<a id="a-VM"></a>身有无量色。<a id="a-VN"></a>色有无量相。<a id="a-VO"></a>相有无量好。<a id="a-VP"></a>所住依果。<a id="a-VQ"></a>亦有无量种种庄严等。<a id="a-VR"></a>业根者。<a id="a-VS"></a>如下云。<a id="a-VT"></a>随其所应。<a id="a-VU"></a>常能住持不毁不失。<a id="a-VV"></a>斯则横竖皆依真觉故得无量无断。<a id="a-VW"></a>胜能者。<a id="a-VX"></a>如法华云。<a id="a-VY"></a>应以佛身得度者。<a id="a-VZ"></a>即现佛身而为说法等。<a id="a-Va"></a>有感斯应。<a id="a-Vb"></a>不用加功。<a id="a-Vc"></a>如百水不上升一月不下降。<a id="a-Vd"></a>慈善根力法尔如此。<a id="a-Ve"></a>故曰自然也。<a id="a-Vf"></a>疏四显下胜益者。<a id="a-Vg"></a>或见形以发心。<a id="a-Vh"></a>或闻法以起行。<a id="a-Vi"></a>乃至知觉。<a id="a-Vj"></a>功不唐捐。<a id="a-Vk"></a>故云不虚。<a id="a-Vl"></a>此上二句。<a id="a-Vm"></a>犹是别指此文也。<a id="a-Vn"></a>如此下则通释上义。<a id="a-Vo"></a>报化等者。<a id="a-Vp"></a>报即地上所见。<a id="a-Vq"></a>亦名胜应。<a id="a-Vr"></a>化即地前。<a id="a-Vs"></a>所见亦名劣应。<a id="a-Vt"></a>此二种身。<a id="a-Vu"></a>皆净智所显真如之用也。<a id="a-Vv"></a>无始等者。<a id="a-Vw"></a>即前常无断绝也。<a id="a-Vx"></a>下文自显。</p>
  <p id="aVy">问地得下。<a id="a-Vz"></a>二问答释妨二。<a id="a-W0"></a>初问。<a id="a-W1"></a>意云始得智净相以自利。<a id="a-W2"></a>方起不思识业。<a id="a-W3"></a>以利他故。<a id="a-W4"></a>上云。<a id="a-W5"></a>以依智净作胜境界。<a id="a-W6"></a>若然者则利他有始。<a id="a-W7"></a>何言无始耶。</p>
  <p id="aW8">二答三。<a id="a-W9"></a>初约一佛释。<a id="a-WA"></a>以无明下如文。<a id="a-WB"></a>言本觉常起用者。<a id="a-WC"></a>有其两意。<a id="a-WD"></a>一约内熏说。<a id="a-WE"></a>即自体相熏习义。<a id="a-WF"></a>故下云。<a id="a-WG"></a>从无始来具无漏法。<a id="a-WH"></a>备有不思议业。<a id="a-WI"></a>作境界之性。<a id="a-WJ"></a>依此二义恒常熏习等。<a id="a-WK"></a>二约应化说。<a id="a-WL"></a>应化不起者。<a id="a-WM"></a>但以妄染覆之。<a id="a-WN"></a>非谓本觉无此应用。<a id="a-WO"></a>亦非固心抑令不起。<a id="a-WP"></a>斯则过在于妄。<a id="a-WQ"></a>何责于觉。<a id="a-WR"></a>实如昆竹有龙凤之音。<a id="a-WS"></a>尘镜有光明之用。<a id="a-WT"></a>如或裁之以利磨之。<a id="a-WU"></a>于尘则何患乎。<a id="a-WV"></a>雅韵精明而不显发耶。</p>
  <p id="aWW">以一下。<a id="a-WX"></a>二等诸佛释。<a id="a-WY"></a>通约十方三世诸佛。<a id="a-WZ"></a>皆以始觉同本故。<a id="a-Wa"></a>得应用无始终也。</p>
  <p id="aWb">此本觉下。<a id="a-Wc"></a>三同众生释。<a id="a-Wd"></a>以众生真心与佛真知不别故。<a id="a-We"></a>佛应用即是众生应用。<a id="a-Wf"></a>用即体起。<a id="a-Wg"></a>故云无二。<a id="a-Wh"></a>若就佛说。<a id="a-Wi"></a>用即属佛。<a id="a-Wj"></a>若就众生说即属众生。<a id="a-Wk"></a>略同明月现在澄潭。<a id="a-Wl"></a>此所现月亦是月影。<a id="a-Wm"></a>亦是潭影。<a id="a-Wn"></a>下文广释。</p>
  <p id="aWo">初总标疏以空下二。<a id="a-Wp"></a>初双标空镜二喻。<a id="a-Wq"></a>若据论意。<a id="a-Wr"></a>但明觉相有四种义。<a id="a-Ws"></a>以一一义皆遍法界。<a id="a-Wt"></a>遂举二喻。<a id="a-Wu"></a>以虚空喻周遍。<a id="a-Wv"></a>以净镜喻四种。<a id="a-Ww"></a>具明二喻者。<a id="a-Wx"></a>若单举空喻。<a id="a-Wy"></a>则不显四义。<a id="a-Wz"></a>若单举镜喻则不显周遍。<a id="a-X0"></a>遂举二喻。<a id="a-X1"></a>互相显发也。<a id="a-X2"></a>未必虚空亦有四义。<a id="a-X3"></a>今随镜说故言皆有也。</p>
  <p id="aX4">一空下二单释镜中四义文二。<a id="a-X5"></a>初略配空者。<a id="a-X6"></a>此就真体本无妄染。<a id="a-X7"></a>如文云。<a id="a-X8"></a>以从本已来一切染法不相应故。<a id="a-X9"></a>犹如于镜唯有性明。<a id="a-XA"></a>故云空也。<a id="a-XB"></a>镜中所现但是影像。<a id="a-XC"></a>其相元无亦成空义。<a id="a-XD"></a>不空等者。<a id="a-XE"></a>虽无妄染。<a id="a-XF"></a>然有自体及性功德。<a id="a-XG"></a>若无其体将何现物。<a id="a-XH"></a>余二可见。<a id="a-XI"></a>此四如次以配四义。<a id="a-XJ"></a>此中双标而后单释者。<a id="a-XK"></a>以空随镜显也。<a id="a-XL"></a>但释镜义。<a id="a-XM"></a>自挟虚空。<a id="a-XN"></a>以一一义。<a id="a-XO"></a>皆有周遍如虚空故。<a id="a-XP"></a>是故单释。</p>
  <p id="aXQ">四中下二料拣。<a id="a-XR"></a>配有五对。<a id="a-XS"></a>第一性净离垢对。<a id="a-XT"></a>二因隐果显对。<a id="a-XU"></a>三空有体用对。<a id="a-XV"></a>四体相对。<a id="a-XW"></a>五空镜对。<a id="a-XX"></a>一三有空义者。<a id="a-XY"></a>然空语虽同而空义不同。<a id="a-XZ"></a>以第一就因无妄体为空。<a id="a-Xa"></a>第三据果离妄相为空。<a id="a-Xb"></a>二四有镜义者。<a id="a-Xc"></a>义亦不同。<a id="a-Xd"></a>二以本末现物为镜。<a id="a-Xe"></a>四以随时照物为镜。<a id="a-Xf"></a>然则一三非无镜义。<a id="a-Xg"></a>二四非无空义。<a id="a-Xh"></a>今但取增胜配之。<a id="a-Xi"></a>余如本文。</p>
  <p id="aXj">后别释四。<a id="a-Xk"></a>初空镜三初标名。<a id="a-Xl"></a>疏本无等者。<a id="a-Xm"></a>以从本已来不相应故。<a id="a-Xn"></a>非同随相之说。<a id="a-Xo"></a>未断则有断已始无。<a id="a-Xp"></a>故名本无。<a id="a-Xq"></a>亦非推之使无。<a id="a-Xr"></a>故名本无。</p>
  <p id="aXs">论远离下。<a id="a-Xt"></a>二辨相。<a id="a-Xu"></a>初二句正显空义。<a id="a-Xv"></a>无法下一句重辨所空。<a id="a-Xw"></a>疏文法喻对。<a id="a-Xx"></a>显昭然可见。</p>
  <p id="aXy">论非觉照下。<a id="a-Xz"></a>三结名疏二。<a id="a-Y0"></a>初正释二。<a id="a-Y1"></a>初约妄无真照之功。<a id="a-Y2"></a>先法说违理者。<a id="a-Y3"></a>理有觉照。<a id="a-Y4"></a>妄既违理即无觉照。<a id="a-Y5"></a>既无照用。<a id="a-Y6"></a>理中岂能容彼妄耶。<a id="a-Y7"></a>由是前文云远离也。<a id="a-Y8"></a>如镜下喻显也。<a id="a-Y9"></a>如镜本有照用外物。<a id="a-YA"></a>违镜则无照用。<a id="a-YB"></a>既无照用镜中岂能容彼物耶。<a id="a-YC"></a>以照与无照非和合故。<a id="a-YD"></a>亦犹仁人之家。<a id="a-YE"></a>岂容不人共往。<a id="a-YF"></a>以性相违故。</p>
  <p id="aYG">后约真无妄觉之用。<a id="a-YH"></a>先法次喻。<a id="a-YI"></a>并可知。<a id="a-YJ"></a>圆觉云。<a id="a-YK"></a>无知觉明即斯义也。<a id="a-YL"></a>然此二义之中虽约妄约真。<a id="a-YM"></a>皆就无能照说也。<a id="a-YN"></a>问妄属无明容无能照。<a id="a-YO"></a>真性明了教理俱成。<a id="a-YP"></a>何言无照。<a id="a-YQ"></a>答今言真无照者。<a id="a-YR"></a>但无能所之照不无性明之照。<a id="a-YS"></a>如楞严云。<a id="a-YT"></a>性觉必明妄为明觉。<a id="a-YU"></a>今此但无妄为明觉之照也。<a id="a-YV"></a>疏中约所显能。<a id="a-YW"></a>非谓但无所照义。<a id="a-YX"></a>尔智者详焉。</p>
  <p id="aYY">此约下二通妨。<a id="a-YZ"></a>或问曰。<a id="a-Ya"></a>次云。<a id="a-Yb"></a>一切境界悉于中现。<a id="a-Yc"></a>云何此言无可现耶。<a id="a-Yd"></a>故此释通。<a id="a-Ye"></a>遍计情有理无依他相有性无。<a id="a-Yf"></a>故知此言无可现者。<a id="a-Yg"></a>无妄体故。<a id="a-Yh"></a>下云现者。<a id="a-Yi"></a>有虚相故。<a id="a-Yj"></a>其次云。<a id="a-Yk"></a>常住一心等。<a id="a-Yl"></a>即明依他无体。<a id="a-Ym"></a>唯是圆成则三性之义备矣。</p>
  <p id="aYn">论二镜中二。<a id="a-Yo"></a>初标名出体。<a id="a-Yp"></a>疏现法因者。<a id="a-Yq"></a>以次云。<a id="a-Yr"></a>现境界故。<a id="a-Ys"></a>内熏因者。<a id="a-Yt"></a>其次云。<a id="a-Yu"></a>熏众生故。<a id="a-Yv"></a>亦可下重辨。<a id="a-Yw"></a>斯则因义通而熏义局也。<a id="a-Yx"></a>以现法及熏习俱名因故。<a id="a-Yy"></a>现法非是熏习义故。<a id="a-Yz"></a>有自体者。<a id="a-Z0"></a>异妄无自体故。<a id="a-Z1"></a>及功德者。<a id="a-Z2"></a>异恒沙烦恼故。<a id="a-Z3"></a>妄则不唯无功德兼无自体真。<a id="a-Z4"></a>则不唯有自体兼有功德。<a id="a-Z5"></a>如前文云。<a id="a-Z6"></a>以有自体具足无量性功德故。</p>
  <p id="aZ7">二别释。<a id="a-Z8"></a>二因二。<a id="a-Z9"></a>初现法因二。<a id="a-ZA"></a>初正辨。<a id="a-ZB"></a>疏心外等者。<a id="a-ZC"></a>下论云。<a id="a-ZD"></a>三界虚伪唯心所现。<a id="a-ZE"></a>离心则无六尘境界。<a id="a-ZF"></a>明心等者待无明熏方变诸法。<a id="a-ZG"></a>若自出者无明断后应出法无穷。<a id="a-ZH"></a>则修断何益。<a id="a-ZI"></a>故知不待无明法则不出。<a id="a-ZJ"></a>离心等者。<a id="a-ZK"></a>虽云待熏方出。<a id="a-ZL"></a>非谓别有法自外而入为能熏耳。<a id="a-ZM"></a>以是即心不觉为能熏故能熏既非心外。<a id="a-ZN"></a>所现安得离真。<a id="a-ZO"></a>故非外人。<a id="a-ZP"></a>又此诸法全心而成。<a id="a-ZQ"></a>非谓诸法从心内出而现于外也。<a id="a-ZR"></a>此即非如人从室内出名为现也。<a id="a-ZS"></a>又非别有诸法自外而来。<a id="a-ZT"></a>入此心中而现其影。<a id="a-ZU"></a>此即非如形对于镜而现其像也。<a id="a-ZV"></a>以心无内外故。<a id="a-ZW"></a>此二句拣滥。<a id="a-ZX"></a>后二句正显。<a id="a-ZY"></a>如疏所明。<a id="a-ZZ"></a>良以不失不坏常住一心。<a id="a-Za"></a>故名为现。<a id="a-Zb"></a>虽复等者。<a id="a-Zc"></a>心境历然染。<a id="a-Zd"></a>净宛尔故。<a id="a-Ze"></a>诸法缘集下法喻可见。<a id="a-Zf"></a>斯则性起为相故不失。<a id="a-Zg"></a>相同于性故不坏。<a id="a-Zh"></a>论常住一心者。<a id="a-Zi"></a>有二意。<a id="a-Zj"></a>一者以一切法常依不心而住故。<a id="a-Zk"></a>得不出不入不失不坏也。<a id="a-Zl"></a>二则诸法当体常住唯是一心。<a id="a-Zm"></a>一心之外无有一法可为出入失坏也。<a id="a-Zn"></a>故经云。<a id="a-Zo"></a>世间相常住。<a id="a-Zp"></a>此二义中前义为正。<a id="a-Zq"></a>以下有论自释成故。<a id="a-Zr"></a>疏文可知。</p>
  <p id="aZs">二释成疏释成。<a id="a-Zt"></a>同体等者意云何。<a id="a-Zu"></a>以诸法常依一心而住耶。<a id="a-Zv"></a>故此释云。<a id="a-Zw"></a>以法即是真实性故。<a id="a-Zx"></a>斯则以此二句转释前义也。<a id="a-Zy"></a>据疏指配合如此释。<a id="a-Zz"></a>今疏却叙前文释成此段意。<a id="a-a0"></a>谓前后互释皆得故。<a id="a-a1"></a>此反明也。</p>
  <p id="aa2">二熏习因二。<a id="a-a3"></a>初显体离染。<a id="a-a4"></a>疏以性下顺释文。<a id="a-a5"></a>非直下别显意。<a id="a-a6"></a>先法次喻。<a id="a-a7"></a>若不下反以结成。<a id="a-a8"></a>并可知。</p>
  <p id="aa9">论以智下释成因义。<a id="a-aA"></a>疏以本下约本净。<a id="a-aB"></a>今净明不动又虽下约现染不染明不动。<a id="a-aC"></a>亦先法后喻。<a id="a-aD"></a>并易解。<a id="a-aE"></a>此本下释论初句。<a id="a-aF"></a>即下所说大智慧光明义等。<a id="a-aG"></a>后结云。<a id="a-aH"></a>乃至无有所少义故。<a id="a-aI"></a>又与下释论下句。<a id="a-aJ"></a>即自体相熏习义。<a id="a-aK"></a>如前引。<a id="a-aL"></a>胜鬘下引经论证可知。<a id="a-aM"></a>道谛即出世因。<a id="a-aN"></a>因即熏习义。</p>
  <p id="aaO">论三中二。<a id="a-aP"></a>初标。<a id="a-aQ"></a>名出体。<a id="a-aR"></a>疏谓真如下释此当文。<a id="a-aS"></a>前在下料拣前后。<a id="a-aT"></a>性净即初义。<a id="a-aU"></a>不空即第二义。<a id="a-aV"></a>如来藏者彼二在缠故。<a id="a-aW"></a>通名如来藏。<a id="a-aX"></a>但以空不空异耳。<a id="a-aY"></a>今明不空等者。<a id="a-aZ"></a>与前不空义同。<a id="a-aa"></a>法身者。<a id="a-ab"></a>与前如来藏义异体同。<a id="a-ac"></a>彼隐此显故。<a id="a-ad"></a>前云。<a id="a-ae"></a>依法身说本觉。<a id="a-af"></a>后云。<a id="a-ag"></a>名如来藏。<a id="a-ah"></a>亦名如来法身。<a id="a-ai"></a>然法身但属第三镜。<a id="a-aj"></a>其后一镜即是报化身也。<a id="a-ak"></a>宝性下引证。<a id="a-al"></a>同相者。<a id="a-am"></a>通凡圣故。<a id="a-an"></a>胜相者。<a id="a-ao"></a>胜于因故。<a id="a-ap"></a>然初净即前二义。<a id="a-aq"></a>后净即后二义。<a id="a-ar"></a>出法体者。<a id="a-as"></a>即前为二因之法也。<a id="a-at"></a>故前云。<a id="a-au"></a>谓如实不空等。<a id="a-av"></a>今明离障。<a id="a-aw"></a>故重指之。</p>
  <p id="aax">论出烦下二正辨。<a id="a-ay"></a>疏粗细染心者。<a id="a-az"></a>四粗三细。<a id="a-b0"></a>如下文云。<a id="a-b1"></a>染心义者。<a id="a-b2"></a>名烦恼碍。<a id="a-b3"></a>所依无明者。<a id="a-b4"></a>根本枝末。<a id="a-b5"></a>是六染所依法。<a id="a-b6"></a>故如下文云。<a id="a-b7"></a>无明义者。<a id="a-b8"></a>名为智碍。<a id="a-b9"></a>净心出障者。<a id="a-bA"></a>出前二碍。<a id="a-bB"></a>碍即障也。<a id="a-bC"></a>二障既出业识等亡心无所合。<a id="a-bD"></a>故云离也。<a id="a-bE"></a>离和合等三段疏。<a id="a-bF"></a>即翻前和合烦恼智碍。<a id="a-bG"></a>成此淳净明等三字。<a id="a-bH"></a>如疏可知。<a id="a-bI"></a>然此三字淳字是总。<a id="a-bJ"></a>净明为别。<a id="a-bK"></a>谓淳净故。<a id="a-bL"></a>淳明故。<a id="a-bM"></a>淳净即满净义。<a id="a-bN"></a>拣异菩萨等。<a id="a-bO"></a>是分净故。<a id="a-bP"></a>淳明即满觉义。<a id="a-bQ"></a>拣异菩萨等。<a id="a-bR"></a>是分觉故。<a id="a-bS"></a>斯则六染尽故。<a id="a-bT"></a>谓之淳净。<a id="a-bU"></a>二觉圆故。<a id="a-bV"></a>谓之淳明也。<a id="a-bW"></a>又此三字。<a id="a-bX"></a>即圆三德。<a id="a-bY"></a>谓如次是法身解脱般若。<a id="a-bZ"></a>备此三点。<a id="a-ba"></a>以成大般涅槃。</p>
  <p id="abb">四中二。<a id="a-bc"></a>初标名显体。<a id="a-bd"></a>论缘熏等者。<a id="a-be"></a>缘即外缘为诸众生而作发起善根之外缘。<a id="a-bf"></a>故熏习者。<a id="a-bg"></a>熏谓资熏。<a id="a-bh"></a>熏成习气发善根故依法出离者。<a id="a-bi"></a>依于体相以起用也。</p>
  <p id="abj">二正释其相论遍照等者。<a id="a-bk"></a>即明此法出离惑染遂成三轮不思议化也。<a id="a-bl"></a>遍照即意轮鉴机示现即身口设化。<a id="a-bm"></a>以此为缘熏习力故。<a id="a-bn"></a>令修善根也。<a id="a-bo"></a>即彼下二。<a id="a-bp"></a>初通释上文。<a id="a-bq"></a>与彼等者。<a id="a-br"></a>谓与二乘十信作差别缘。<a id="a-bs"></a>与三贤十地作平等缘。<a id="a-bt"></a>如下用熏习中说。</p>
  <p id="abu">问前下。<a id="a-bv"></a>二料拣前后二。<a id="a-bw"></a>初辨异二义。<a id="a-bx"></a>问意可知答中前约等者。<a id="a-by"></a>意明前之二相与此二镜。<a id="a-bz"></a>法体无二为门有殊。<a id="a-c0"></a>谓前二相以智为门故。<a id="a-c1"></a>云俱就始觉说。<a id="a-c2"></a>后二镜以理为门故。<a id="a-c3"></a>云俱就法体说。<a id="a-c4"></a>又前约相说故。<a id="a-c5"></a>云生二种相。<a id="a-c6"></a>此约性说故。<a id="a-c7"></a>二种俱言法。<a id="a-c8"></a>又前约对染明净相故。<a id="a-c9"></a>云智净等。<a id="a-cA"></a>此约自性。<a id="a-cB"></a>显大义故云。<a id="a-cC"></a>有四种大义与虚空等也。<a id="a-cD"></a>又前以显为门。<a id="a-cE"></a>此以隐为门。<a id="a-cF"></a>所以有斯二说者。<a id="a-cG"></a>恐有人言。<a id="a-cH"></a>显时方净隐时不净。<a id="a-cI"></a>故因说二隐。<a id="a-cJ"></a>又重说二显故。<a id="a-cK"></a>有法出离缘熏习。<a id="a-cL"></a>又先明二显者。<a id="a-cM"></a>以取始觉之末文便故。<a id="a-cN"></a>又亦即是始觉义故。<a id="a-cO"></a>亦即隐处难信。<a id="a-cP"></a>且就显处而开示故。<a id="a-cQ"></a>余义易知。</p>
  <p id="acR">然法下二结同一体。<a id="a-cS"></a>此明为门虽异其体是一。<a id="a-cT"></a>故此结同也。<a id="a-cU"></a>但今下境即是法。<a id="a-cV"></a>以是始觉所缘所证。<a id="a-cW"></a>故言境也。<a id="a-cX"></a>又以对体故称用。<a id="a-cY"></a>对因故称缘。<a id="a-cZ"></a>斯皆不出真应之身也。</p>
 </body>
</html>