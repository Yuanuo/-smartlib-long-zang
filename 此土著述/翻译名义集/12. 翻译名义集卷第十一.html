<!doctype html>
<html id="z3IBXH81fp" data-ver="2170">
 <head>
  <meta charset="utf-8">
  <meta author="法云">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">翻译名义集卷第十一</h1>
  <h2 id="a2">众善行法篇第四十八</h2>
  <p id="a3">四悉被物。<a id="a-4"></a>众善随宜。<a id="a-5"></a>四门之路有殊。<a id="a-6"></a>一乘之果无别。<a id="a-7"></a>种种正行。<a id="a-8"></a>皆断万劫之爱绳。<a id="a-9"></a>一一助道。<a id="a-A"></a>尽破千生之尘网。<a id="a-B"></a>今搜梵语。<a id="a-C"></a>略注宋言。<a id="a-D"></a>欲具乎二种庄严。<a id="a-E"></a>须启于四弘誓愿。</p>
  <p id="aF">悉檀。<a id="a-G"></a>南岳师。<a id="a-H"></a>以悉檀例大涅槃华梵兼称。<a id="a-I"></a>悉是华言。<a id="a-J"></a>檀是梵语。<a id="a-K"></a>悉之言遍。<a id="a-L"></a>檀翻为施。<a id="a-M"></a>佛以四法。<a id="a-N"></a>遍施众生。<a id="a-O"></a>故名悉檀。<a id="a-P"></a>妙玄云。<a id="a-Q"></a>世界悉檀欢喜益。<a id="a-R"></a>为人悉檀生善益。<a id="a-S"></a>对治悉檀破恶益。<a id="a-T"></a>第一义悉檀入理益。<a id="a-U"></a>妙乐云。<a id="a-V"></a>则前二教及别地前但属三悉。<a id="a-W"></a>引入今经第一义悉。</p>
  <p id="aX">僧那。<a id="a-Y"></a>此云弘誓。<a id="a-Z"></a>肇论云。<a id="a-a"></a>发僧那于始心。<a id="a-b"></a>终大悲以赴难。<a id="a-c"></a>此名字发心也。<a id="a-d"></a>仁王云。<a id="a-e"></a>十善菩萨发大心。<a id="a-f"></a>长别三界苦轮海。<a id="a-g"></a>此相似发心也。<a id="a-h"></a>华严云。<a id="a-i"></a>初发心时便成正觉。<a id="a-j"></a>此分证发心也。<a id="a-k"></a>言弘誓者。<a id="a-l"></a>天台云。<a id="a-m"></a>广普之缘谓之弘。<a id="a-n"></a>自制其心谓之誓。<a id="a-o"></a>志求满足乃称愿。<a id="a-p"></a>大士旷怀运心广普。<a id="a-q"></a>依无作四谛之境。<a id="a-r"></a>起四种弘誓之心。<a id="a-s"></a>初依璎珞未度苦谛令度苦谛。<a id="a-t"></a>六道受分段之苦。<a id="a-u"></a>三乘沈变易之苦。<a id="a-v"></a>当了阴入皆如无苦可舍。<a id="a-w"></a>口发言曰众生无边誓愿度。<a id="a-x"></a>次依璎珞未解集谛令解集谛。<a id="a-y"></a>四住烦恼润有漏业。<a id="a-z"></a>无明烦恼润无漏业。<a id="a-10"></a>当了尘劳本净无集可除。<a id="a-11"></a>口发言曰。<a id="a-12"></a>烦恼无数誓愿断。<a id="a-13"></a>三依璎珞未安道谛令安道谛。<a id="a-14"></a>智慧越苦海之迅航。<a id="a-15"></a>戒定通秘藏之要道。<a id="a-16"></a>当了边邪是中无道可修。<a id="a-17"></a>口发誓云法门无尽誓愿学。<a id="a-18"></a>四依璎珞未得灭谛令得灭谛。<a id="a-19"></a>佛陀是无上之世尊。<a id="a-1A"></a>涅槃乃最胜之妙法。<a id="a-1B"></a>当了生死即是涅槃。<a id="a-1C"></a>口发誓云。<a id="a-1D"></a>佛道无上誓愿成。<a id="a-1E"></a>仰观大觉积劫度生。<a id="a-1F"></a>都无懈倦者。<a id="a-1G"></a>为满本地之愿也。</p>
  <p id="a1H">僧涅。<a id="a-1I"></a>一云僧那大誓。<a id="a-1J"></a>僧涅自誓。<a id="a-1K"></a>一云僧那言铠。<a id="a-1L"></a>僧涅言著名着大铠。<a id="a-1M"></a>亦云庄严。<a id="a-1N"></a>故大品云大誓庄严。<a id="a-1O"></a>正言[月*冊](苏干)那诃。<a id="a-1P"></a>此云甲。<a id="a-1Q"></a>[月*冊]捺陀。<a id="a-1R"></a>此云被。<a id="a-1S"></a>或云衣(于既)谓被甲衣甲也。</p>
  <p id="a1T">毗跋耶斯。<a id="a-1U"></a>此云四念处。<a id="a-1V"></a>念即是观。<a id="a-1W"></a>处即是境。<a id="a-1X"></a>智论释曰。<a id="a-1Y"></a>初习善法为不失。<a id="a-1Z"></a>故但名念。<a id="a-1a"></a>能转相转心。<a id="a-1b"></a>故名为想。<a id="a-1c"></a>决定智无所疑。<a id="a-1d"></a>故名智。<a id="a-1e"></a>大经云。<a id="a-1f"></a>更有新医从远方来。<a id="a-1g"></a>晓八种术。<a id="a-1h"></a>谓四枯四荣。<a id="a-1i"></a>言四枯者。<a id="a-1j"></a>人于五阴。<a id="a-1k"></a>起四倒见。<a id="a-1l"></a>于色计净。<a id="a-1m"></a>于受计乐。<a id="a-1n"></a>想行计我。<a id="a-1o"></a>心起常见。<a id="a-1p"></a>故令修四念处破其四倒。<a id="a-1q"></a>初观身不净。<a id="a-1r"></a>一切色法名之为身。<a id="a-1s"></a>己名内身。<a id="a-1t"></a>眷属及他名外身。<a id="a-1u"></a>若己若他名内外身。<a id="a-1v"></a>此三种色。<a id="a-1w"></a>大论明五种不净。<a id="a-1x"></a>一生处。<a id="a-1y"></a>是身为臭秽。<a id="a-1z"></a>不从莲华生。<a id="a-20"></a>亦不从薝卜。<a id="a-21"></a>又不出宝山。<a id="a-22"></a>二种子不净。<a id="a-23"></a>是身种不净。<a id="a-24"></a>非余妙宝物。<a id="a-25"></a>不由净白生。<a id="a-26"></a>父母邪想有。<a id="a-27"></a>三自性不净。<a id="a-28"></a>地水火风质。<a id="a-29"></a>能变为不净。<a id="a-2A"></a>倾海洗此身。<a id="a-2B"></a>不能令香洁。<a id="a-2C"></a>四自相不净。<a id="a-2D"></a>种种不净物。<a id="a-2E"></a>充满于身内。<a id="a-2F"></a>常流出不止。<a id="a-2G"></a>如漏囊盛物。<a id="a-2H"></a>五究竟不净。<a id="a-2I"></a>审谛观此身。<a id="a-2J"></a>终必归死处难御无反复。<a id="a-2K"></a>背恩如小儿。<a id="a-2L"></a>二观受是苦。<a id="a-2M"></a>意根受名内受。<a id="a-2N"></a>五根受名外受。<a id="a-2O"></a>六根受名内外受。<a id="a-2P"></a>于一根有顺受。<a id="a-2Q"></a>违受。<a id="a-2R"></a>不违。<a id="a-2S"></a>不顺受。<a id="a-2T"></a>于顺生乐受。<a id="a-2U"></a>于违生苦受。<a id="a-2V"></a>于不违不顺。<a id="a-2W"></a>生不苦不乐受。<a id="a-2X"></a>乐受是坏苦。<a id="a-2Y"></a>苦受是苦苦。<a id="a-2Z"></a>不苦不乐受是行苦。<a id="a-2a"></a>诸受粗细无不是苦。<a id="a-2b"></a>三观心无常。<a id="a-2c"></a>心王不住。<a id="a-2d"></a>体性流动。<a id="a-2e"></a>今日虽存。<a id="a-2f"></a>明亦难保。<a id="a-2g"></a>山水溜斲石光。<a id="a-2h"></a>若不及时。<a id="a-2i"></a>后悔无益。<a id="a-2j"></a>四观法无我。<a id="a-2k"></a>法名轨则。<a id="a-2l"></a>有善法恶法无记法。<a id="a-2m"></a>人皆约法。<a id="a-2n"></a>计我。<a id="a-2o"></a>我能行善。<a id="a-2p"></a>行恶行无记。<a id="a-2q"></a>此等法中求我决不可得。<a id="a-2r"></a>龟毛兔角。<a id="a-2s"></a>但有名字。<a id="a-2t"></a>实不可得。<a id="a-2u"></a>故经云。<a id="a-2v"></a>起唯法起。<a id="a-2w"></a>灭唯法灭。<a id="a-2x"></a>但是阴法起灭。<a id="a-2y"></a>无人无我众生寿命。<a id="a-2z"></a>是名无我。<a id="a-30"></a>此说别相念处。<a id="a-31"></a>总相念处者。<a id="a-32"></a>缘一境总为四观。<a id="a-33"></a>此中应四句料简。<a id="a-34"></a>一境别观别(如上别说)二境别观总。<a id="a-35"></a>三境总观别(此二是总相念处之方便)四境观俱总。<a id="a-36"></a>是总相念处。<a id="a-37"></a>若作一身念处观。<a id="a-38"></a>或总二阴。<a id="a-39"></a>乃至总五阴。<a id="a-3A"></a>是名境总观别也。<a id="a-3B"></a>受心法念亦复如是。<a id="a-3C"></a>阿毗昙中。<a id="a-3D"></a>明三种念处。<a id="a-3E"></a>谓性共缘。<a id="a-3F"></a>对破三种外道。<a id="a-3G"></a>四教义云。<a id="a-3H"></a>一性念处。<a id="a-3I"></a>智论云。<a id="a-3J"></a>性念处是智慧性。<a id="a-3K"></a>观身智慧。<a id="a-3L"></a>是身念处。<a id="a-3M"></a>受心法亦如是。<a id="a-3N"></a>解者不同。<a id="a-3O"></a>有但取慧数。<a id="a-3P"></a>为智慧性。<a id="a-3Q"></a>即是性念处。<a id="a-3R"></a>南岳师解。<a id="a-3S"></a>观五阴理性。<a id="a-3T"></a>名性念处。<a id="a-3U"></a>故杂心偈。<a id="a-3V"></a>是身不净相。<a id="a-3W"></a>真实性常定。<a id="a-3X"></a>诸受及心法亦复如是说。<a id="a-3Y"></a>二共念处。<a id="a-3Z"></a>智论云。<a id="a-3a"></a>观身为首。<a id="a-3b"></a>因缘生道。<a id="a-3c"></a>若有漏若无漏。<a id="a-3d"></a>受心法念处亦如是。<a id="a-3e"></a>解者不同。<a id="a-3f"></a>有师解云。<a id="a-3g"></a>共善五阴。<a id="a-3h"></a>诸善心数法合明念处。<a id="a-3i"></a>若南岳师解。<a id="a-3j"></a>即是九想背舍胜处诸对治观门。<a id="a-3k"></a>助正道。<a id="a-3l"></a>开三解脱。<a id="a-3m"></a>故名为共念处。<a id="a-3n"></a>故经云。<a id="a-3o"></a>亦当念空法。<a id="a-3p"></a>修心观不净。<a id="a-3q"></a>是名诸如来甘露灌顶药。<a id="a-3r"></a>三缘念处。<a id="a-3s"></a>有师解。<a id="a-3t"></a>通一切所观境界。<a id="a-3u"></a>皆名缘念处观。<a id="a-3v"></a>有言。<a id="a-3w"></a>十二因缘境。<a id="a-3x"></a>有言慈悲所缘境。<a id="a-3y"></a>若南岳师解。<a id="a-3z"></a>缘佛教说所诠一切阴入界。<a id="a-40"></a>四谛事理。<a id="a-41"></a>名义言语音词因果体用。<a id="a-42"></a>观达无碍。<a id="a-43"></a>能生四辩。<a id="a-44"></a>于一切法。<a id="a-45"></a>心无所碍。<a id="a-46"></a>成无碍解脱。<a id="a-47"></a>是缘念处观也(明小乘竟)若依大乘。<a id="a-48"></a>以明四荣。<a id="a-49"></a>如后分云。<a id="a-4A"></a>阿难如汝所问。<a id="a-4B"></a>佛涅槃后依何住者。<a id="a-4C"></a>阿难依四念处。<a id="a-4D"></a>严心而住。<a id="a-4E"></a>观身性相同于虚空。<a id="a-4F"></a>名身念处。<a id="a-4G"></a>观受不在内外。<a id="a-4H"></a>不住中间。<a id="a-4I"></a>名受念处。<a id="a-4J"></a>观心但有名字。<a id="a-4K"></a>名字性离名心念处。<a id="a-4L"></a>观法不得善法。<a id="a-4M"></a>不得不善法。<a id="a-4N"></a>名法念处。<a id="a-4O"></a>华手经云。<a id="a-4P"></a>一切诸法皆名念处。<a id="a-4Q"></a>何以故。<a id="a-4R"></a>一切诸法。<a id="a-4S"></a>常住自性无能坏故。<a id="a-4T"></a>斯乃即法是心即心是法。<a id="a-4U"></a>皆同一性。<a id="a-4V"></a>性岂能坏乎。</p>
  <p id="a4W">馝(毗必)柯摩罗阿佚多。<a id="a-4X"></a>此云正勤。<a id="a-4Y"></a>斯有四法。<a id="a-4Z"></a>法界次第云。<a id="a-4a"></a>一已生恶法为除断。<a id="a-4b"></a>一心精勤四念处观时。<a id="a-4c"></a>若懈怠心起。<a id="a-4d"></a>五盖等诸烦恼覆心。<a id="a-4e"></a>离信等五种善根。<a id="a-4f"></a>时如是等恶若已生为断故。<a id="a-4g"></a>一心勤精进。<a id="a-4h"></a>方便除断令尽也。<a id="a-4i"></a>二未生恶法不令生。<a id="a-4j"></a>一心勤精进四念处观时。<a id="a-4k"></a>若懈怠心及五盖等诸烦恼恶法虽未生。<a id="a-4l"></a>恐后应生遮信等五种善根。<a id="a-4m"></a>今为不令生故一心勤精进方便遮止。<a id="a-4n"></a>不令得生也。<a id="a-4o"></a>三未生善法为生。<a id="a-4p"></a>一心勤精进四念处观时。<a id="a-4q"></a>信等五种善根未生。<a id="a-4r"></a>为令生故一心勤精进。<a id="a-4s"></a>方便修习令信等善根生也。<a id="a-4t"></a>四已生善法为增长。<a id="a-4u"></a>一心勤精进若四念处观时。<a id="a-4v"></a>信等五种善根已生。<a id="a-4w"></a>为令增长故。<a id="a-4x"></a>一心勤精进。<a id="a-4y"></a>方便修习信等善根。<a id="a-4z"></a>令不退失增长成就。<a id="a-50"></a>此四通名正勤者。<a id="a-51"></a>破邪道。<a id="a-52"></a>于正道中勤行故名正勤也。</p>
  <p id="a53">摩奴是若。<a id="a-54"></a>此云如意。<a id="a-55"></a>法界次第明四如意足。<a id="a-56"></a>一欲如意足。<a id="a-57"></a>欲为主。<a id="a-58"></a>得定断行成就修如意足分。<a id="a-59"></a>是为欲如意足。<a id="a-5A"></a>二精进如意足。<a id="a-5B"></a>精进为主。<a id="a-5C"></a>得定断行成就修如意分。<a id="a-5D"></a>是为精进足。<a id="a-5E"></a>三心如意。<a id="a-5F"></a>心为主。<a id="a-5G"></a>得定断行成就修如意足。<a id="a-5H"></a>四思惟如意足。<a id="a-5I"></a>思惟为主通言如意者。<a id="a-5J"></a>四念处中。<a id="a-5K"></a>实智慧。<a id="a-5L"></a>四正勤中。<a id="a-5M"></a>正精进。<a id="a-5N"></a>精进智慧增多。<a id="a-5O"></a>定力小弱。<a id="a-5P"></a>得四种定摄心。<a id="a-5Q"></a>故智定力等。<a id="a-5R"></a>所愿皆得。<a id="a-5S"></a>故名如意足。<a id="a-5T"></a>智定若等。<a id="a-5U"></a>能断结使。<a id="a-5V"></a>故云断行成就也。</p>
  <p id="a5W">婆罗。<a id="a-5X"></a>此云力。<a id="a-5Y"></a>阴持入经云。<a id="a-5Z"></a>彼力应以何为义。<a id="a-5a"></a>答无能得坏。<a id="a-5b"></a>为力义。<a id="a-5c"></a>有所益为力义。<a id="a-5d"></a>有胆为力义。<a id="a-5e"></a>能得依为力义。<a id="a-5f"></a>增一阿含说六种力。<a id="a-5g"></a>小儿以啼为力。<a id="a-5h"></a>女人以嗔为力。<a id="a-5i"></a>沙门婆罗门以忍辱为力。<a id="a-5j"></a>阿罗汉以精进为力(云云)又因人五力。<a id="a-5k"></a>佛果十力。<a id="a-5l"></a>因人五力者。<a id="a-5m"></a>一信力。<a id="a-5n"></a>二精进力。<a id="a-5o"></a>三念力。<a id="a-5p"></a>四定力。<a id="a-5q"></a>五慧力(五根七觉支。<a id="a-5r"></a>八正道见法界次第)大论释曰。<a id="a-5s"></a>信根得力则能决定受持不疑。<a id="a-5t"></a>精进力故。<a id="a-5u"></a>虽未见法。<a id="a-5v"></a>一心求道。<a id="a-5w"></a>不惜身命不休不息。<a id="a-5x"></a>念力故常忆师教。<a id="a-5y"></a>善法来听入。<a id="a-5z"></a>恶法来不听入。<a id="a-60"></a>如守门人。<a id="a-61"></a>定力故摄心。<a id="a-62"></a>一处不动。<a id="a-63"></a>以助智慧。<a id="a-64"></a>智慧力故。<a id="a-65"></a>能如实观诸法实相。<a id="a-66"></a>佛果十力者。<a id="a-67"></a>今述颂曰。<a id="a-68"></a>是处非处。<a id="a-69"></a>二业力。<a id="a-6A"></a>定根欲性至处道宿命天眼十漏尽。<a id="a-6B"></a>具释大论八十八。<a id="a-6C"></a>论问佛十力者。<a id="a-6D"></a>若总相说。<a id="a-6E"></a>佛唯一力。<a id="a-6F"></a>所谓一切种智力。<a id="a-6G"></a>若别相说。<a id="a-6H"></a>则千万亿种力。<a id="a-6I"></a>随法为名。<a id="a-6J"></a>今何以但说十力。<a id="a-6K"></a>答佛实有无量智力。<a id="a-6L"></a>但以众生不能得不能行。<a id="a-6M"></a>故不说。<a id="a-6N"></a>是十力可度众生事辨故说十力。<a id="a-6O"></a>论问佛有十力菩萨有不。<a id="a-6P"></a>答有。<a id="a-6Q"></a>何者一发一切智心坚固力。<a id="a-6R"></a>二不舍众生大慈力。<a id="a-6S"></a>三具足大悲力。<a id="a-6T"></a>四信一切佛法精进力。<a id="a-6U"></a>五思行禅定力。<a id="a-6V"></a>六除二边智慧力。<a id="a-6W"></a>七成就众生力。<a id="a-6X"></a>八观法实相力。<a id="a-6Y"></a>九入三解脱门力。<a id="a-6Z"></a>十无碍智力。</p>
  <p id="a6a">尼坻。<a id="a-6b"></a>此云愿。<a id="a-6c"></a>志求满足曰愿。<a id="a-6d"></a>智论有二种愿。<a id="a-6e"></a>一者可得愿。<a id="a-6f"></a>二者不可得愿。<a id="a-6g"></a>不可得愿者。<a id="a-6h"></a>有人欲量虚空尽其边际。<a id="a-6i"></a>及求时方边际。<a id="a-6j"></a>如小儿见水中月镜中像。<a id="a-6k"></a>如是等愿皆不可得。<a id="a-6l"></a>可得愿者。<a id="a-6m"></a>钻木求火。<a id="a-6n"></a>穿地得水修福得人天中生。<a id="a-6o"></a>及得阿罗汉辟支佛果。<a id="a-6p"></a>乃至得诸佛法王。<a id="a-6q"></a>如是等皆名可得愿。<a id="a-6r"></a>愿有下中上。<a id="a-6s"></a>下愿令致今世乐因缘。<a id="a-6t"></a>中愿后世乐因缘。<a id="a-6u"></a>上愿与涅槃乐因缘。<a id="a-6v"></a>智论问。<a id="a-6w"></a>佛在世时。<a id="a-6x"></a>众生尚有饥饿。<a id="a-6y"></a>天不降雨。<a id="a-6z"></a>众生困弊。<a id="a-70"></a>佛不能满一切众生之愿。<a id="a-71"></a>云何菩萨能满其愿。<a id="a-72"></a>答菩萨住于十地。<a id="a-73"></a>入首楞严三昧。<a id="a-74"></a>于三千大千世界。<a id="a-75"></a>或时现初发意行六波罗蜜。<a id="a-76"></a>乃至或现出家成佛利益如是。<a id="a-77"></a>何况于佛。<a id="a-78"></a>而佛身有二种。<a id="a-79"></a>一者真身。<a id="a-7A"></a>二者化身。<a id="a-7B"></a>众生见佛真身。<a id="a-7C"></a>无愿不满。<a id="a-7D"></a>智论问。<a id="a-7E"></a>诸菩萨行业清净。<a id="a-7F"></a>自得净报。<a id="a-7G"></a>何以要须立愿然后得之。<a id="a-7H"></a>譬如田家得谷。<a id="a-7I"></a>岂复待愿。<a id="a-7J"></a>答作福无愿。<a id="a-7K"></a>无所树立。<a id="a-7L"></a>愿为导御。<a id="a-7M"></a>能有所成。<a id="a-7N"></a>譬如锁金随师而作。<a id="a-7O"></a>金无定也。<a id="a-7P"></a>又庄严佛界事大。<a id="a-7Q"></a>独行功德不能成。<a id="a-7R"></a>故要须愿力。<a id="a-7S"></a>譬如牛力虽能挽车要须御者能有所至。<a id="a-7T"></a>净世界愿亦复如是。<a id="a-7U"></a>故古德曰。<a id="a-7V"></a>有行无愿其行必孤。<a id="a-7W"></a>有愿无行。<a id="a-7X"></a>其愿必虚。</p>
  <p id="a7Y">萨婆迦摩。<a id="a-7Z"></a>翻乐欲好乐希须也。<a id="a-7a"></a>净名疏云。<a id="a-7b"></a>根是过去。<a id="a-7c"></a>欲是现在。<a id="a-7d"></a>性是未来。<a id="a-7e"></a>若过去善根牢固成就今生对缘则起。<a id="a-7f"></a>此是因根成欲。<a id="a-7g"></a>若过去善根未牢。<a id="a-7h"></a>今生遇缘起欲。<a id="a-7i"></a>数习成性。<a id="a-7j"></a>故云性以不改为义。<a id="a-7k"></a>荆溪释云。<a id="a-7l"></a>习欲成性。<a id="a-7m"></a>性在未来。<a id="a-7n"></a>由性成欲。<a id="a-7o"></a>性在过去。<a id="a-7p"></a>智论云。<a id="a-7q"></a>随所欲说法。<a id="a-7r"></a>所谓善欲随心为说。<a id="a-7s"></a>如船顺流。<a id="a-7t"></a>恶欲以苦切语教。<a id="a-7u"></a>如以榍出榍。<a id="a-7v"></a>是故智中佛悉遍知。<a id="a-7w"></a>无能坏无能胜。<a id="a-7x"></a>事钞云。<a id="a-7y"></a>凡作法事。<a id="a-7z"></a>必须身心俱集方成和合。<a id="a-80"></a>设若有缘不开心集。<a id="a-81"></a>则机教莫同。<a id="a-82"></a>将何拔济。<a id="a-83"></a>故听传心口。<a id="a-84"></a>应僧前事方能彼此俱辨。<a id="a-85"></a>缘此故开与欲。<a id="a-86"></a>说云。<a id="a-87"></a>大德一心念。<a id="a-88"></a>某甲比丘。<a id="a-89"></a>如法僧事与欲清净(一说便止)其受欲者。<a id="a-8A"></a>应至僧中羯磨者言不来者说欲。<a id="a-8B"></a>即具修威仪说云。<a id="a-8C"></a>大德僧听。<a id="a-8D"></a>某甲比丘。<a id="a-8E"></a>我受彼欲清净。<a id="a-8F"></a>彼如法僧事与欲清净。</p>
  <p id="a8G">浮昙末。<a id="a-8H"></a>此云至诚。<a id="a-8I"></a>十六观经云。<a id="a-8J"></a>发三种心。<a id="a-8K"></a>即便往生。<a id="a-8L"></a>何等为三。<a id="a-8M"></a>一者至诚心。<a id="a-8N"></a>二者深心。<a id="a-8O"></a>三者回向发愿心。<a id="a-8P"></a>疏释至诚心云。<a id="a-8Q"></a>即实行众生。<a id="a-8R"></a>至之言专。<a id="a-8S"></a>诚之言实(礼记曰。<a id="a-8T"></a>志之所至。<a id="a-8U"></a>至者到也。<a id="a-8V"></a>易注曰。<a id="a-8W"></a>存其诚实。<a id="a-8X"></a>故曰至诚。<a id="a-8Y"></a>赞天地之化。<a id="a-8Z"></a>书曰。<a id="a-8a"></a>至治馨香。<a id="a-8b"></a>感于神明。<a id="a-8c"></a>黍稷非馨。<a id="a-8d"></a>明德惟馨)释深心云。<a id="a-8e"></a>佛果高深。<a id="a-8f"></a>发心求往。<a id="a-8g"></a>故云深心。<a id="a-8h"></a>亦从深理生。<a id="a-8i"></a>亦从厚乐善根生。<a id="a-8j"></a>妙宗云。<a id="a-8k"></a>今初至诚。<a id="a-8l"></a>疏以专实释之。<a id="a-8m"></a>非念真如岂名专实。<a id="a-8n"></a>解于深心。<a id="a-8o"></a>疏虽三义。<a id="a-8p"></a>而不相舍。<a id="a-8q"></a>求高深果。<a id="a-8r"></a>须契深理。<a id="a-8s"></a>善契深理。<a id="a-8t"></a>须厚乐善根。<a id="a-8u"></a>此乃立行依理求果也。<a id="a-8v"></a>不出彼论乐集一切诸善行也。<a id="a-8w"></a>经回向发愿心。<a id="a-8x"></a>义当彼论大悲拔苦。<a id="a-8y"></a>起信云。<a id="a-8z"></a>信成就发心者。<a id="a-90"></a>略说有三种。<a id="a-91"></a>一直心。<a id="a-92"></a>正念真如故。<a id="a-93"></a>二深心。<a id="a-94"></a>乐集一切诸善行故。<a id="a-95"></a>三大悲心。<a id="a-96"></a>欲拔一切众生苦故。</p>
  <p id="a97">忏摩。<a id="a-98"></a>此翻悔过。<a id="a-99"></a>义净师云。<a id="a-9A"></a>忏摩西音忍义。<a id="a-9B"></a>西国人误触身云忏摩。<a id="a-9C"></a>意是请恕。<a id="a-9D"></a>愿勿嗔责。<a id="a-9E"></a>此方误传久矣。<a id="a-9F"></a>难可改张。<a id="a-9G"></a>应法师云。<a id="a-9H"></a>忏讹略也。<a id="a-9I"></a>书无忏字。<a id="a-9J"></a>正言叉摩。<a id="a-9K"></a>此云忍。<a id="a-9L"></a>谓容恕我罪也。<a id="a-9M"></a>天台光明释忏悔品。<a id="a-9N"></a>不辨华梵。<a id="a-9O"></a>但直释云。<a id="a-9P"></a>忏者首也。<a id="a-9Q"></a>悔者伏也。<a id="a-9R"></a>如世人得罪于王。<a id="a-9S"></a>伏款顺从不敢违逆。<a id="a-9T"></a>不逆为伏。<a id="a-9U"></a>顺从为首。<a id="a-9V"></a>行人亦尔。<a id="a-9W"></a>伏三宝足下。<a id="a-9X"></a>正顺道理。<a id="a-9Y"></a>不敢作非。<a id="a-9Z"></a>故名忏悔。<a id="a-9a"></a>又忏名白法。<a id="a-9b"></a>悔名黑法。<a id="a-9c"></a>黑法须悔而勿作。<a id="a-9d"></a>白法须企而尚之。<a id="a-9e"></a>取舍合论。<a id="a-9f"></a>故言忏悔。<a id="a-9g"></a>又忏名修来。<a id="a-9h"></a>悔名改往。<a id="a-9i"></a>往日所作不善法鄙而恶之。<a id="a-9j"></a>故名为悔。<a id="a-9k"></a>往日所弃一切善法。<a id="a-9l"></a>今日已去誓愿勤修故名为忏。<a id="a-9m"></a>弃往求来。<a id="a-9n"></a>故名忏悔。<a id="a-9o"></a>又忏名披陈众失。<a id="a-9p"></a>发露过咎。<a id="a-9q"></a>不敢隐讳。<a id="a-9r"></a>悔名断相续心。<a id="a-9s"></a>厌悔舍离。<a id="a-9t"></a>能作所作合弃。<a id="a-9u"></a>故言忏悔。<a id="a-9v"></a>又忏者名惭。<a id="a-9w"></a>悔者名愧。<a id="a-9x"></a>惭则惭天。<a id="a-9y"></a>愧则愧人。<a id="a-9z"></a>人见其显。<a id="a-A0"></a>天见其冥。<a id="a-A1"></a>冥细显粗。<a id="a-A2"></a>粗细皆恶。<a id="a-A3"></a>故言忏悔。<a id="a-A4"></a>净名疏云。<a id="a-A5"></a>今明罪灭。<a id="a-A6"></a>有三。<a id="a-A7"></a>一作法忏。<a id="a-A8"></a>二观相忏。<a id="a-A9"></a>三观无生忏。<a id="a-AA"></a>作法忏灭违无作罪。<a id="a-AB"></a>依毗尼门。<a id="a-AC"></a>观相忏灭性罪。<a id="a-AD"></a>此依定门。<a id="a-AE"></a>观无生忏。<a id="a-AF"></a>灭妄想罪。<a id="a-AG"></a>此依慧门。<a id="a-AH"></a>复次违无作罪障戒。<a id="a-AI"></a>性罪障定。<a id="a-AJ"></a>妄想罪障慧。<a id="a-AK"></a>作法忏者。<a id="a-AL"></a>如律所明。<a id="a-AM"></a>作法成就。<a id="a-AN"></a>能灭违无作罪。<a id="a-AO"></a>而性罪不灭。<a id="a-AP"></a>大论云。<a id="a-AQ"></a>如比丘斩草害命。<a id="a-AR"></a>二罪同篇。<a id="a-AS"></a>作法忏二无作灭害命不灭。<a id="a-AT"></a>虽违无作灭。<a id="a-AU"></a>性罪未灭。<a id="a-AV"></a>观相忏者。<a id="a-AW"></a>如诸方等经所明行法。<a id="a-AX"></a>见罪灭相。<a id="a-AY"></a>菩萨戒云。<a id="a-AZ"></a>若见光华种种好相。<a id="a-Aa"></a>罪便得灭。<a id="a-Ab"></a>若不见相。<a id="a-Ac"></a>虽忏无益。<a id="a-Ad"></a>若见好相。<a id="a-Ae"></a>无作及性。<a id="a-Af"></a>二罪俱灭。<a id="a-Ag"></a>观无生忏者。<a id="a-Ah"></a>此观成时。<a id="a-Ai"></a>能除根本妄惑之罪。<a id="a-Aj"></a>如拔树根枝叶自灭。<a id="a-Ak"></a>普贤观云。<a id="a-Al"></a>一切业障海。<a id="a-Am"></a>皆从妄想生。<a id="a-An"></a>若欲忏悔者。<a id="a-Ao"></a>端坐念实相众罪如霜露。<a id="a-Ap"></a>慧日能消除。</p>
  <p id="aAq">地底迦。<a id="a-Ar"></a>此云有愧。<a id="a-As"></a>涅槃经云。<a id="a-At"></a>诸佛世尊常说是言。<a id="a-Au"></a>有二白法。<a id="a-Av"></a>能救众生。<a id="a-Aw"></a>一惭。<a id="a-Ax"></a>二愧。<a id="a-Ay"></a>惭者自不作罪。<a id="a-Az"></a>愧者不教他作。<a id="a-B0"></a>惭者内自羞耻。<a id="a-B1"></a>愧者发露向人。<a id="a-B2"></a>杂阿含经云。<a id="a-B3"></a>世间若无有惭愧二法者。<a id="a-B4"></a>违越清净道。<a id="a-B5"></a>向生老病死。<a id="a-B6"></a>百法疏云。<a id="a-B7"></a>惭者依自法力。<a id="a-B8"></a>崇重贤善为性。<a id="a-B9"></a>对治无惭。<a id="a-BA"></a>止息恶行为业。<a id="a-BB"></a>愧者依世间力。<a id="a-BC"></a>轻拒暴恶为性。<a id="a-BD"></a>对治无愧。<a id="a-BE"></a>止息恶行为业。<a id="a-BF"></a>阿毗达磨论云。<a id="a-BG"></a>惭者谓于诸过恶。<a id="a-BH"></a>自羞为体。<a id="a-BI"></a>愧者于恶羞他为体。<a id="a-BJ"></a>涅槃经云。<a id="a-BK"></a>智者有二。<a id="a-BL"></a>一者不造诸恶。<a id="a-BM"></a>二者作已忏悔。<a id="a-BN"></a>愚者亦二。<a id="a-BO"></a>一作罪。<a id="a-BP"></a>二覆藏。</p>
  <p id="aBQ">波婆提伽。<a id="a-BR"></a>或云梵摩。<a id="a-BS"></a>此云清净。<a id="a-BT"></a>葛洪字苑。<a id="a-BU"></a>梵洁也。<a id="a-BV"></a>取其义耳。<a id="a-BW"></a>大论云。<a id="a-BX"></a>虽为一切众生。<a id="a-BY"></a>是心不清净。<a id="a-BZ"></a>不知己身无吾我。<a id="a-Ba"></a>不知取者无人无主。<a id="a-Bb"></a>不知所施物实性。<a id="a-Bc"></a>不可说一。<a id="a-Bd"></a>不可说异。<a id="a-Be"></a>于是三事心着。<a id="a-Bf"></a>是为不清净。<a id="a-Bg"></a>宝性论云。<a id="a-Bh"></a>一自性清净。<a id="a-Bi"></a>谓性净解脱。<a id="a-Bj"></a>二离垢清净。<a id="a-Bk"></a>谓障尽解脱。<a id="a-Bl"></a>大论云。<a id="a-Bm"></a>毕竟空即是毕竟清净。<a id="a-Bn"></a>以人畏空故言清净。</p>
  <p id="aBo">羯磨。<a id="a-Bp"></a>南山引明了论疏。<a id="a-Bq"></a>翻为业也。<a id="a-Br"></a>所作是业。<a id="a-Bs"></a>亦翻所作。<a id="a-Bt"></a>百论云。<a id="a-Bu"></a>事也。<a id="a-Bv"></a>若以义求翻为辨事。<a id="a-Bw"></a>谓施造遂法必有成济之功焉。<a id="a-Bx"></a>天台禅门翻为作法。<a id="a-By"></a>一切羯磨须具四法。<a id="a-Bz"></a>一法。<a id="a-C0"></a>二事。<a id="a-C1"></a>三人。<a id="a-C2"></a>四界。<a id="a-C3"></a>第一法者。<a id="a-C4"></a>羯磨三种。<a id="a-C5"></a>一心念法。<a id="a-C6"></a>发心念境口自传情。<a id="a-C7"></a>非谓不言而辨前事。<a id="a-C8"></a>二对首法。<a id="a-C9"></a>谓各共面对同秉法也。<a id="a-CA"></a>三众法。<a id="a-CB"></a>四人已上。<a id="a-CC"></a>秉于羯磨。<a id="a-CD"></a>以三羯磨。<a id="a-CE"></a>通前单白。<a id="a-CF"></a>故云白四。<a id="a-CG"></a>律云。<a id="a-CH"></a>若作羯磨不如白法作白。<a id="a-CI"></a>不如羯磨法作羯磨。<a id="a-CJ"></a>如是渐渐令戒毁坏以灭正法。<a id="a-CK"></a>随顺文句勿令增减。<a id="a-CL"></a>僧祇云。<a id="a-CM"></a>非羯磨地不得行僧事。</p>
  <p id="aCN">布萨。<a id="a-CO"></a>大论秦言善宿。<a id="a-CP"></a>南山此云净住。<a id="a-CQ"></a>净身口意。<a id="a-CR"></a>如戒而住。<a id="a-CS"></a>六卷泥洹。<a id="a-CT"></a>翻云长养。<a id="a-CU"></a>长养二义。<a id="a-CV"></a>一清净戒住。<a id="a-CW"></a>二增长功德。<a id="a-CX"></a>杂含云。<a id="a-CY"></a>布萨婆陀。<a id="a-CZ"></a>若正本音优补陀婆。<a id="a-Ca"></a>优言断。<a id="a-Cb"></a>补陀婆言增长。<a id="a-Cc"></a>国语不同。<a id="a-Cd"></a>律云。<a id="a-Ce"></a>布萨法一处名布萨犍度。<a id="a-Cf"></a>即说戒也。<a id="a-Cg"></a>应法师云。<a id="a-Ch"></a>此名讹略应言钵啰常提舍耶寐。<a id="a-Ci"></a>此云我对说。<a id="a-Cj"></a>谓相向说罪也。<a id="a-Ck"></a>旧云净住。<a id="a-Cl"></a>乃义翻也。<a id="a-Cm"></a>事钞云。<a id="a-Cn"></a>若众大声小。<a id="a-Co"></a>不闻说戒。<a id="a-Cp"></a>令作转轮高座。<a id="a-Cq"></a>立上说之。<a id="a-Cr"></a>此则见而不闻也。<a id="a-Cs"></a>又如多人说戒。<a id="a-Ct"></a>何由并得见作法者面。<a id="a-Cu"></a>此则闻而不见也。<a id="a-Cv"></a>善见曰。<a id="a-Cw"></a>云何得知正法久住。<a id="a-Cx"></a>若说戒法不坏是。<a id="a-Cy"></a>摩得伽云。<a id="a-Cz"></a>布萨者舍诸恶不善法。<a id="a-D0"></a>及诸烦恼有受证得白法。<a id="a-D1"></a>究竟梵行事故名也。<a id="a-D2"></a>又云。<a id="a-D3"></a>半月。<a id="a-D4"></a>半月自观身从前半月至今半月。<a id="a-D5"></a>中间不犯戒耶。<a id="a-D6"></a>若有犯者。<a id="a-D7"></a>于同意所忏悔。<a id="a-D8"></a>毗尼母云。<a id="a-D9"></a>若犯七众。<a id="a-DA"></a>不净人前应止不说戒。<a id="a-DB"></a>即律文云犯者不得闻戒。<a id="a-DC"></a>不得向犯者说等。<a id="a-DD"></a>四分若说戒日。<a id="a-DE"></a>无能诵者。<a id="a-DF"></a>当如布萨法。<a id="a-DG"></a>行筹告白。<a id="a-DH"></a>差一人说法诵经。<a id="a-DI"></a>余诸教诫诵。<a id="a-DJ"></a>遗教亦得。<a id="a-DK"></a>若全不解者。<a id="a-DL"></a>律云。<a id="a-DM"></a>下至一偈。<a id="a-DN"></a>诸恶莫作。<a id="a-DO"></a>众善奉行。<a id="a-DP"></a>自净其意。<a id="a-DQ"></a>是诸佛教(阿舍具解)如是作已。<a id="a-DR"></a>不得不说。<a id="a-DS"></a>若不解者。<a id="a-DT"></a>云谨慎莫放逸便散。<a id="a-DU"></a>并是佛之嘱累。<a id="a-DV"></a>僧祇云。<a id="a-DW"></a>欲得五事利益。<a id="a-DX"></a>当受持此律。<a id="a-DY"></a>何等为五。<a id="a-DZ"></a>一建立佛法。<a id="a-Da"></a>二令正法久住。<a id="a-Db"></a>三不欲有疑悔请问他人。<a id="a-Dc"></a>四僧尼犯罪者为依怙。<a id="a-Dd"></a>五欲游化诸方而无有碍。<a id="a-De"></a>四分持律人。<a id="a-Df"></a>得五功德。<a id="a-Dg"></a>一戒品牢固。<a id="a-Dh"></a>二善胜诸怨。<a id="a-Di"></a>三于众中决断无畏。<a id="a-Dj"></a>四有疑悔者能开解。<a id="a-Dk"></a>五善持毗尼。<a id="a-Dl"></a>令正法久住(明了论解云本音毗那耶。<a id="a-Dm"></a>略言毗尼)摩耶经云。<a id="a-Dn"></a>乐好衣服。<a id="a-Do"></a>纵逸嬉戏。<a id="a-Dp"></a>奴为比丘。<a id="a-Dq"></a>婢为比丘尼。<a id="a-Dr"></a>不乐不净观。<a id="a-Ds"></a>毁谤毗尼。<a id="a-Dt"></a>袈裟变白。<a id="a-Du"></a>不受染色。<a id="a-Dv"></a>贪用三宝物等。<a id="a-Dw"></a>是法灭相。</p>
  <p id="aDx">安居。<a id="a-Dy"></a>南山云。<a id="a-Dz"></a>形心摄静曰安。<a id="a-E0"></a>要期住此曰居。<a id="a-E1"></a>静处思微道之正轨。<a id="a-E2"></a>理须假日追功。<a id="a-E3"></a>策进心行。<a id="a-E4"></a>随缘托处。<a id="a-E5"></a>志唯尚益。<a id="a-E6"></a>不许驰散乱道妨业。<a id="a-E7"></a>故律通制三时。<a id="a-E8"></a>意存据道。<a id="a-E9"></a>文偏约夏月。<a id="a-EA"></a>情在三过。<a id="a-EB"></a>一无事游行。<a id="a-EC"></a>妨修出业。<a id="a-ED"></a>二损伤物命。<a id="a-EE"></a>违慈寔深。<a id="a-EF"></a>三所为既非。<a id="a-EG"></a>故招世谤。<a id="a-EH"></a>以斯之过教兴在兹。<a id="a-EI"></a>然诸义不无指归护命故夏中方尺之地。<a id="a-EJ"></a>悉并有虫。<a id="a-EK"></a>故正法念经云。<a id="a-EL"></a>夏中除大小便。<a id="a-EM"></a>余则加趺而坐。<a id="a-EN"></a>事钞问。<a id="a-EO"></a>何为但结三月者。<a id="a-EP"></a>一生死待形必假资养。<a id="a-EQ"></a>故结前三月。<a id="a-ER"></a>开后一月。<a id="a-ES"></a>为成供身衣服故。<a id="a-ET"></a>二若四月尽结则四月十六日得成。<a id="a-EU"></a>若有差脱。<a id="a-EV"></a>便不得结。<a id="a-EW"></a>教法太急用难常准。<a id="a-EX"></a>故如来顺物。<a id="a-EY"></a>始从十六日。<a id="a-EZ"></a>至后十六日。<a id="a-Ea"></a>开其一月。<a id="a-Eb"></a>续结令成。<a id="a-Ec"></a>今但就夏亦有三时。<a id="a-Ed"></a>初四月十六日。<a id="a-Ee"></a>是前安居。<a id="a-Ef"></a>十七日已去。<a id="a-Eg"></a>至五月十五日。<a id="a-Eh"></a>名中安居。<a id="a-Ei"></a>五月十六日。<a id="a-Ej"></a>名后安居。<a id="a-Ek"></a>故律中有三种安居。<a id="a-El"></a>谓前中后也。<a id="a-Em"></a>在处须无五过。<a id="a-En"></a>一太远聚落。<a id="a-Eo"></a>求须难得。<a id="a-Ep"></a>二太近城市。<a id="a-Eq"></a>妨修道业。<a id="a-Er"></a>三多蚊螘难。<a id="a-Es"></a>或噆(匝音)啮人践伤彼命。<a id="a-Et"></a>四无可依人。<a id="a-Eu"></a>其人具五德。<a id="a-Ev"></a>谓求闻令闻。<a id="a-Ew"></a>已闻令清净。<a id="a-Ex"></a>能为诀疑。<a id="a-Ey"></a>能令通达。<a id="a-Ez"></a>除邪见得正见。<a id="a-F0"></a>五无施主施饮食汤药。<a id="a-F1"></a>无此五过乃可安居。<a id="a-F2"></a>钞云。<a id="a-F3"></a>凡受日缘务要是三宝请唤生善灭恶者。<a id="a-F4"></a>听往若请唤为利三宝非法破戒有难虽受不成。<a id="a-F5"></a>五百问云。<a id="a-F6"></a>受七日行。<a id="a-F7"></a>不满七日。<a id="a-F8"></a>还本界后更行。<a id="a-F9"></a>不须更受。<a id="a-FA"></a>满七日已。<a id="a-FB"></a>乃复重受。<a id="a-FC"></a>钞云。<a id="a-FD"></a>纵令前事唯止一日皆须七日法。<a id="a-FE"></a>律云。<a id="a-FF"></a>不及即日还听受七日去。<a id="a-FG"></a>夏末一日在亦作七日法。<a id="a-FH"></a>对首受法应具仪对比丘言。<a id="a-FI"></a>大德一心念。<a id="a-FJ"></a>我某甲比丘。<a id="a-FK"></a>今受七日法出界外为某事故。<a id="a-FL"></a>还来此中安居(三说)若事是半月一月者。<a id="a-FM"></a>方应羯磨(上之四卷具羯磨法)若受日者多同缘受者二人三人应一时羯磨。<a id="a-FN"></a>西域记云。<a id="a-FO"></a>睹货逻国。<a id="a-FP"></a>旧讹曰吐火罗国。<a id="a-FQ"></a>东阨葱岭。<a id="a-FR"></a>西接波剌斯。<a id="a-FS"></a>南大雪山。<a id="a-FT"></a>北据铁门。<a id="a-FU"></a>气序既温。<a id="a-FV"></a>疾疫众多。<a id="a-FW"></a>冬末春初。<a id="a-FX"></a>霖雨相继。<a id="a-FY"></a>而诸徒僧以十二月十六日入安居。<a id="a-FZ"></a>三月十日解安居。<a id="a-Fa"></a>斯乃据其多雨。<a id="a-Fb"></a>亦是设教随时也。<a id="a-Fc"></a>又云。<a id="a-Fd"></a>印度僧徒。<a id="a-Fe"></a>依佛圣教。<a id="a-Ff"></a>坐雨安居。<a id="a-Fg"></a>或前三月。<a id="a-Fh"></a>或后三月。<a id="a-Fi"></a>前三月当此从五月十六日。<a id="a-Fj"></a>至八月十五日。<a id="a-Fk"></a>后三月当此从六月十六日。<a id="a-Fl"></a>至九月十五日。<a id="a-Fm"></a>前代译经律者。<a id="a-Fn"></a>或云坐夏。<a id="a-Fo"></a>或云坐腊。<a id="a-Fp"></a>斯皆边裔殊俗。<a id="a-Fq"></a>不达中国正音。<a id="a-Fr"></a>或方言未融。<a id="a-Fs"></a>而传译有谬。<a id="a-Ft"></a>又曰。<a id="a-Fu"></a>印度僧徒依佛圣教。<a id="a-Fv"></a>皆以室罗伐拏月。<a id="a-Fw"></a>前半一日。<a id="a-Fx"></a>入雨安居。<a id="a-Fy"></a>当此五月十六日。<a id="a-Fz"></a>以頞湿缚庾阇月后半十五日。<a id="a-G0"></a>解雨安居。<a id="a-G1"></a>当此八月十五日。<a id="a-G2"></a>印度月名。<a id="a-G3"></a>依星而建。<a id="a-G4"></a>古今不易。<a id="a-G5"></a>诸部无差。<a id="a-G6"></a>良以方言未融。<a id="a-G7"></a>传译有谬。<a id="a-G8"></a>分时计月。<a id="a-G9"></a>致斯乖异故。<a id="a-GA"></a>以四月十六日入安居。<a id="a-GB"></a>七月十五日解安居也。</p>
  <p id="aGC">钵剌婆剌拏。<a id="a-GD"></a>音义指归云。<a id="a-GE"></a>译为随意。<a id="a-GF"></a>寄归传云。<a id="a-GG"></a>凡夏罢岁终之时。<a id="a-GH"></a>此日应名随意。<a id="a-GI"></a>即是随他于三事之中。<a id="a-GJ"></a>任意举发说罪除愆之义。<a id="a-GK"></a>旧云自恣者。<a id="a-GL"></a>是义翻。<a id="a-GM"></a>然则自恣之言。<a id="a-GN"></a>涉乎善恶。<a id="a-GO"></a>今局善也。<a id="a-GP"></a>故事钞曰。<a id="a-GQ"></a>九旬修道。<a id="a-GR"></a>精练身心。<a id="a-GS"></a>人多迷己。<a id="a-GT"></a>不自见过。<a id="a-GU"></a>理宜仰凭清众垂慈诲示纵宣己罪。<a id="a-GV"></a>恣僧举过。<a id="a-GW"></a>内彰无私隐。<a id="a-GX"></a>外显有瑕疵。<a id="a-GY"></a>身口托于他人。<a id="a-GZ"></a>故云自恣。<a id="a-Ga"></a>摩得勒伽论云。<a id="a-Gb"></a>何故令自恣。<a id="a-Gc"></a>使诸比丘不孤独。<a id="a-Gd"></a>故各各忆罪发露悔过故。<a id="a-Ge"></a>以苦言调伏得清净故。<a id="a-Gf"></a>自意喜悦无罪故也。<a id="a-Gg"></a>所以制在夏末者。<a id="a-Gh"></a>若论夏初创集将同期款九旬立要。<a id="a-Gi"></a>齐修出离。<a id="a-Gj"></a>若逆相举发。<a id="a-Gk"></a>恐成怨诤。<a id="a-Gl"></a>递相沿及。<a id="a-Gm"></a>废道乱业。<a id="a-Gn"></a>故制在夏末者。<a id="a-Go"></a>以三月策修同住进业时竟云别各随方诣。<a id="a-Gp"></a>必有恶业自不独宣。<a id="a-Gq"></a>障道深过。<a id="a-Gr"></a>义无覆隐。<a id="a-Gs"></a>故须请诲。<a id="a-Gt"></a>良在兹焉。<a id="a-Gu"></a>故律听安居竟自恣。<a id="a-Gv"></a>此是自言恣他举罪。<a id="a-Gw"></a>非为自恣为恶。<a id="a-Gx"></a>前明时节。<a id="a-Gy"></a>谓有闰月者。<a id="a-Gz"></a>依闰安居。<a id="a-H0"></a>七月十五日。<a id="a-H1"></a>自恣不依闰者。<a id="a-H2"></a>依摩得伽中。<a id="a-H3"></a>数满九十日自恣。<a id="a-H4"></a>若闰七月者。<a id="a-H5"></a>取前月自恣。<a id="a-H6"></a>非前夏安居者。<a id="a-H7"></a>过润已数满九十日自恣。<a id="a-H8"></a>若修道安乐。<a id="a-H9"></a>延日自恣。<a id="a-HA"></a>得至八月十五日。<a id="a-HB"></a>然律中但明十四日十五日自恣。<a id="a-HC"></a>及至给施衣中次第增中。<a id="a-HD"></a>十六日自恣。<a id="a-HE"></a>增三中三日自恣。<a id="a-HF"></a>四分中云。<a id="a-HG"></a>安居竟自恣。<a id="a-HH"></a>则七月十六日为定。<a id="a-HI"></a>律又云。<a id="a-HJ"></a>僧十四日自恣。<a id="a-HK"></a>尼十五日自恣。<a id="a-HL"></a>此谓相依问罪。<a id="a-HM"></a>故制异日。<a id="a-HN"></a>及论作法。<a id="a-HO"></a>三日通用。<a id="a-HP"></a>克定一期十六日定。<a id="a-HQ"></a>若有难者。<a id="a-HR"></a>如五百问中。<a id="a-HS"></a>一月自恣。<a id="a-HT"></a>事钞问。<a id="a-HU"></a>十五日自恣已。<a id="a-HV"></a>得出界不。<a id="a-HW"></a>答不得破夏离衣。<a id="a-HX"></a>由夜分未尽故。<a id="a-HY"></a>问此界安居。<a id="a-HZ"></a>余处自恣得不。<a id="a-Ha"></a>答僧祇不得结罪。<a id="a-Hb"></a>又安居篇云。<a id="a-Hc"></a>四月十六日结者至七月十五日夜分尽讫。<a id="a-Hd"></a>名夏竟。<a id="a-He"></a>至明相出。<a id="a-Hf"></a>又四分云。<a id="a-Hg"></a>若后安居人。<a id="a-Hh"></a>从前安居者自恣住。<a id="a-Hi"></a>待日足。<a id="a-Hj"></a>事钞问。<a id="a-Hk"></a>自恣竟。<a id="a-Hl"></a>得说戒不。<a id="a-Hm"></a>答依明了论先说戒后自恣。<a id="a-Hn"></a>四分云。<a id="a-Ho"></a>自恣即是说戒。<a id="a-Hp"></a>问自恣得在未受具戒人前作不。<a id="a-Hq"></a>答律中令至不见不闻处。<a id="a-Hr"></a>作羯磨自恣。<a id="a-Hs"></a>若不肯避去。<a id="a-Ht"></a>僧自至不见闻处作之。<a id="a-Hu"></a>问安居竟须离本处不。<a id="a-Hv"></a>答。<a id="a-Hw"></a>安居竟。<a id="a-Hx"></a>不去犯罪。<a id="a-Hy"></a>毗尼母云。<a id="a-Hz"></a>比丘安居已。<a id="a-I0"></a>应移余处。<a id="a-I1"></a>若有缘不得去不犯。<a id="a-I2"></a>若无缘者。<a id="a-I3"></a>出界一宿还来不犯。<a id="a-I4"></a>大集经云。<a id="a-I5"></a>我灭度后。<a id="a-I6"></a>无戒比丘。<a id="a-I7"></a>满阎浮提。<a id="a-I8"></a>预出家者。<a id="a-I9"></a>宜警察之。<a id="a-IA"></a>摭华钞云。<a id="a-IB"></a>诸经律中以七月十六日是比丘五分法身生来之岁。<a id="a-IC"></a>则七月十五日。<a id="a-ID"></a>是腊除也。<a id="a-IE"></a>比丘出俗。<a id="a-IF"></a>不以俗年为计。<a id="a-IG"></a>乃数夏腊耳。<a id="a-IH"></a>增辉云。<a id="a-II"></a>腊接也。<a id="a-IJ"></a>谓新故之交接。</p>
  <p id="aIK">呗(蒲介)匿。<a id="a-IL"></a>或梵呗。<a id="a-IM"></a>此云止。<a id="a-IN"></a>若准律文。<a id="a-IO"></a>呗匿如法。<a id="a-IP"></a>出要律仪云如此。<a id="a-IQ"></a>郁鞞国语。<a id="a-IR"></a>翻为止断也。<a id="a-IS"></a>又云止息。<a id="a-IT"></a>由是外缘已止已断。<a id="a-IU"></a>尔时寂静。<a id="a-IV"></a>任为法事也。<a id="a-IW"></a>或婆陟讹也。<a id="a-IX"></a>梵音婆(蒲贺)师。<a id="a-IY"></a>此云赞叹。<a id="a-IZ"></a>梵天之音。<a id="a-Ia"></a>善见云听汝作呗。<a id="a-Ib"></a>呗言说之词也。<a id="a-Ic"></a>法苑云。<a id="a-Id"></a>寻西方之有呗。<a id="a-Ie"></a>犹东国之有赞。<a id="a-If"></a>赞者从文以结章。<a id="a-Ig"></a>呗者短偈以流颂。<a id="a-Ih"></a>比其事义。<a id="a-Ii"></a>名异实同。<a id="a-Ij"></a>婆沙亿耳以三契声颂所解法。<a id="a-Ik"></a>佛赞善哉。<a id="a-Il"></a>珠林齐僧辩能作梵契等。<a id="a-Im"></a>音义云。<a id="a-In"></a>契之一字。<a id="a-Io"></a>犹言一节一科也。<a id="a-Ip"></a>弘明集颂经三契。<a id="a-Iq"></a>道安法师。<a id="a-Ir"></a>集契梵音。<a id="a-Is"></a>佛道论衡云。<a id="a-It"></a>陈思王幼含圭章。<a id="a-Iu"></a>十岁能文。<a id="a-Iv"></a>每读经文流连嗟。<a id="a-Iw"></a>玩。<a id="a-Ix"></a>以为至道之宗极也。<a id="a-Iy"></a>遂制转读七声升降曲折之响。<a id="a-Iz"></a>世之讽诵。<a id="a-J0"></a>咸宪章焉。<a id="a-J1"></a>尝游鱼山。<a id="a-J2"></a>忽闻空中梵天之响。<a id="a-J3"></a>清扬哀婉。<a id="a-J4"></a>其声动心。<a id="a-J5"></a>独听良久。<a id="a-J6"></a>而侍御莫闻。<a id="a-J7"></a>植深感神理。<a id="a-J8"></a>弥悟法应乃摹其声节为梵呗撰文。</p>
  <p id="aJ9">婆阇尼娑婆婪。<a id="a-JA"></a>此云声音。<a id="a-JB"></a>法界次第云。<a id="a-JC"></a>音者诠理之声谓之音。<a id="a-JD"></a>佛所出声。<a id="a-JE"></a>凡有诠辩。<a id="a-JF"></a>言辞清雅。<a id="a-JG"></a>闻者无厌。<a id="a-JH"></a>听之无足。<a id="a-JI"></a>能为一切。<a id="a-JJ"></a>作与乐拔苦因缘。<a id="a-JK"></a>莫若闻声之益。<a id="a-JL"></a>即是以慈修口。<a id="a-JM"></a>故有八音。<a id="a-JN"></a>一极好音。<a id="a-JO"></a>二柔软音。<a id="a-JP"></a>三和适音。<a id="a-JQ"></a>四尊慧音。<a id="a-JR"></a>五不女音。<a id="a-JS"></a>六不误音。<a id="a-JT"></a>七深远音。<a id="a-JU"></a>八不竭音。<a id="a-JV"></a>楞严云。<a id="a-JW"></a>此方真教体。<a id="a-JX"></a>清净在音闻。<a id="a-JY"></a>欲取三摩提实以闻中入。<a id="a-JZ"></a>大论云。<a id="a-Ja"></a>菩萨音声有恒河沙等之数。<a id="a-Jb"></a>佛音声所到无有限数。<a id="a-Jc"></a>如密迹经中所说。<a id="a-Jd"></a>目连试佛音声。<a id="a-Je"></a>极至西方。<a id="a-Jf"></a>犹闻佛音若如对面。<a id="a-Jg"></a>问若尔者佛常在国土聚落。<a id="a-Jh"></a>说法教化而阎浮提内人不至佛边则不得闻。<a id="a-Ji"></a>何以知之。<a id="a-Jj"></a>多有从远方来欲听说法者故。<a id="a-Jk"></a>答佛音声有二种。<a id="a-Jl"></a>一为口密音声。<a id="a-Jm"></a>二为不密音声。<a id="a-Jn"></a>密音声先已说。<a id="a-Jo"></a>不密音声至佛边乃闻。<a id="a-Jp"></a>是亦有二种弟子。<a id="a-Jq"></a>一为出世圣人。<a id="a-Jr"></a>二为世间凡夫。<a id="a-Js"></a>出世圣人如目犍连等。<a id="a-Jt"></a>能闻微密音声。<a id="a-Ju"></a>凡夫人随其所近乃闻。<a id="a-Jv"></a>大论云。<a id="a-Jw"></a>是佛菩萨音声有三种。<a id="a-Jx"></a>一者先世。<a id="a-Jy"></a>种善音声因缘。<a id="a-Jz"></a>故咽喉中得微妙四大。<a id="a-K0"></a>能出种种妙好。<a id="a-K1"></a>远近音声。<a id="a-K2"></a>所谓一里二里三里十里百千里。<a id="a-K3"></a>乃至三千大千世界。<a id="a-K4"></a>音声遍满。<a id="a-K5"></a>二者神通力故。<a id="a-K6"></a>咽喉四大出声。<a id="a-K7"></a>遍满三千大千世界。<a id="a-K8"></a>及十方恒河沙世界。<a id="a-K9"></a>三者佛音声常能偏满十方虚空。<a id="a-KA"></a>问若佛音声常能遍满。<a id="a-KB"></a>今众生何以不得常闻。<a id="a-KC"></a>答众生无量劫以来。<a id="a-KD"></a>所作恶业覆。<a id="a-KE"></a>是故不闻。<a id="a-KF"></a>譬如雷电霹雳。<a id="a-KG"></a>聋者不闻。<a id="a-KH"></a>雷声无减。<a id="a-KI"></a>佛亦如是。<a id="a-KJ"></a>常为众生说法。<a id="a-KK"></a>如龙震大雷声。<a id="a-KL"></a>众生罪故。<a id="a-KM"></a>自不得闻。<a id="a-KN"></a>声有八转。<a id="a-KO"></a>一体。<a id="a-KP"></a>二业。<a id="a-KQ"></a>三具。<a id="a-KR"></a>四为。<a id="a-KS"></a>五从。<a id="a-KT"></a>六属。<a id="a-KU"></a>七于。<a id="a-KV"></a>八呼。<a id="a-KW"></a>七转常用。<a id="a-KX"></a>呼声用稀。<a id="a-KY"></a>故但云七也。<a id="a-KZ"></a>西域国法。<a id="a-Ka"></a>欲寻读内外典籍。<a id="a-Kb"></a>要解声论八转声。<a id="a-Kc"></a>方知文义分齐。<a id="a-Kd"></a>一补沙。<a id="a-Ke"></a>此是直指陈声。<a id="a-Kf"></a>如人斫树指说其人即今体声。<a id="a-Kg"></a>二补卢衫。<a id="a-Kh"></a>是所作业声。<a id="a-Ki"></a>如所作斫树。<a id="a-Kj"></a>故云业也。<a id="a-Kk"></a>三补卢崽拏。<a id="a-Kl"></a>是能作具声。<a id="a-Km"></a>如由斧斫故云具也。<a id="a-Kn"></a>四补卢沙耶。<a id="a-Ko"></a>是所为声。<a id="a-Kp"></a>如为人斫。<a id="a-Kq"></a>故云为也。<a id="a-Kr"></a>五补卢沙[多*頁]。<a id="a-Ks"></a>(都我)是从声。<a id="a-Kt"></a>如因人造舍等故云从也。<a id="a-Ku"></a>从即所因故。<a id="a-Kv"></a>六补卢杀娑。<a id="a-Kw"></a>是所属声。<a id="a-Kx"></a>如奴属主故云属也。<a id="a-Ky"></a>七补卢铩(音戒)是所于声。<a id="a-Kz"></a>如客依主。<a id="a-L0"></a>故云于也。<a id="a-L1"></a>于即依义。<a id="a-L2"></a>八稧补卢沙。<a id="a-L3"></a>是呼召之声。<a id="a-L4"></a>故云呼也。<a id="a-L5"></a>又诸咒中若二字合为一声名为二合。<a id="a-L6"></a>如云娑他及怛多等。<a id="a-L7"></a>或以三字连声合为一字。<a id="a-L8"></a>急呼之。<a id="a-L9"></a>名为三合。<a id="a-LA"></a>如勃鲁奄及拘卢奢等。<a id="a-LB"></a>汉书曰。<a id="a-LC"></a>声者宫啇角徵羽也。<a id="a-LD"></a>钩隐图云。<a id="a-LE"></a>声属阳。<a id="a-LF"></a>律属阴。<a id="a-LG"></a>杨子云。<a id="a-LH"></a>声生于日。<a id="a-LI"></a>律生于辰也。</p>
  <p id="aLJ">钵底婆。<a id="a-LK"></a>此云辩才辩说也。<a id="a-LL"></a>展转无滞故辩别也。<a id="a-LM"></a>分明诀了故。<a id="a-LN"></a>辅行明。<a id="a-LO"></a>辩有四种。<a id="a-LP"></a>谓义法词乐说也。<a id="a-LQ"></a>义谓显了诸法之义。<a id="a-LR"></a>法谓称说法之名字。<a id="a-LS"></a>词谓能说名之语言。<a id="a-LT"></a>虽有此三必须乐说。<a id="a-LU"></a>说前三也。<a id="a-LV"></a>大品云。<a id="a-LW"></a>从诸佛所。<a id="a-LX"></a>听受法教至萨婆若。<a id="a-LY"></a>初不断绝。<a id="a-LZ"></a>未曾离三昧时。<a id="a-La"></a>当得捷疾辩。<a id="a-Lb"></a>利辩。<a id="a-Lc"></a>不尽辩。<a id="a-Ld"></a>不可断辩。<a id="a-Le"></a>随应辩。<a id="a-Lf"></a>义辩。<a id="a-Lg"></a>一切世间最上辩。<a id="a-Lh"></a>智论释曰。<a id="a-Li"></a>于一切法无碍故得捷疾辩。<a id="a-Lj"></a>有人虽能捷疾。<a id="a-Lk"></a>钝根故不能深入。<a id="a-Ll"></a>以能深入故是利辩。<a id="a-Lm"></a>说诸法实相无边无尽。<a id="a-Ln"></a>故名乐说无尽。<a id="a-Lo"></a>般若中无诸戏论。<a id="a-Lp"></a>故无能问难断绝者。<a id="a-Lq"></a>名不可断辩。<a id="a-Lr"></a>断法爱故。<a id="a-Ls"></a>随众生所应。<a id="a-Lt"></a>而为说法名随应辩。<a id="a-Lu"></a>说趣涅槃利益之事故名义辩。<a id="a-Lv"></a>说一切世间第一之事。<a id="a-Lw"></a>所谓大乘。<a id="a-Lx"></a>是名世间最上辩。<a id="a-Ly"></a>梁僧传云。<a id="a-Lz"></a>唱导所贵事有四焉。<a id="a-M0"></a>一声也。<a id="a-M1"></a>非声则无以警众。<a id="a-M2"></a>二辩也。<a id="a-M3"></a>非辩则无以适时。<a id="a-M4"></a>三才也。<a id="a-M5"></a>非才则言无可采。<a id="a-M6"></a>四博也非博则语无依据。<a id="a-M7"></a>事钞曰。<a id="a-M8"></a>古云博学为济贫。<a id="a-M9"></a>会正记云。<a id="a-MA"></a>故往之言也。<a id="a-MB"></a>僧传云。<a id="a-MC"></a>学不厌博博则通矣。<a id="a-MD"></a>子曰。<a id="a-ME"></a>君子博学于文约之以礼。<a id="a-MF"></a>亦可以弗畔矣。<a id="a-MG"></a>夫(郑曰弗畔不违道也)苟生而贫于学者懦夫也。<a id="a-MH"></a>死而富于道者君子也。<a id="a-MI"></a>是知博学济识见之贫。<a id="a-MJ"></a>思益云。<a id="a-MK"></a>于堕邪道众生。<a id="a-ML"></a>生大悲心。<a id="a-MM"></a>令入正道。<a id="a-MN"></a>不求恩报故名导师。</p>
  <p id="aMO">槃那寐。<a id="a-MP"></a>名出声论。<a id="a-MQ"></a>或名槃谈。<a id="a-MR"></a>讹云和南。<a id="a-MS"></a>皆翻我礼。<a id="a-MT"></a>或云那谟悉羯罗。<a id="a-MU"></a>此云礼拜。<a id="a-MV"></a>今谓。<a id="a-MW"></a>礼之与拜。<a id="a-MX"></a>名有通局长短。<a id="a-MY"></a>经曰。<a id="a-MZ"></a>礼者履也。<a id="a-Ma"></a>进退有度。<a id="a-Mb"></a>尊卑有分。<a id="a-Mc"></a>谓之礼。<a id="a-Md"></a>礼记云。<a id="a-Me"></a>礼也者犹体也。<a id="a-Mf"></a>体不备君子谓之不成人。<a id="a-Mg"></a>故孔子云。<a id="a-Mh"></a>非礼勿视。<a id="a-Mi"></a>非礼勿听。<a id="a-Mj"></a>非礼勿言。<a id="a-Mk"></a>非礼勿动。<a id="a-Ml"></a>是则凡所施为。<a id="a-Mm"></a>皆须合礼。<a id="a-Mn"></a>此显礼名通也。<a id="a-Mo"></a>白虎通云。<a id="a-Mp"></a>人之相拜者何。<a id="a-Mq"></a>所以表情见意屈节卑礼尊事者也。<a id="a-Mr"></a>拜之言服也。<a id="a-Ms"></a>故周礼明九拜。<a id="a-Mt"></a>此显拜名局也。<a id="a-Mu"></a>若依释氏如南山云。<a id="a-Mv"></a>四仪若无法润。<a id="a-Mw"></a>乃名枯槁众生。<a id="a-Mx"></a>故天台明四种三昧之法。<a id="a-My"></a>是知四仪法则名礼。<a id="a-Mz"></a>身业恭敬名拜。<a id="a-N0"></a>此亦礼通拜局。<a id="a-N1"></a>今此翻译。<a id="a-N2"></a>礼即是拜。<a id="a-N3"></a>故大论云。<a id="a-N4"></a>礼有三种。<a id="a-N5"></a>一者口礼。<a id="a-N6"></a>二者屈膝头不至地。<a id="a-N7"></a>三者头至地。<a id="a-N8"></a>是为上礼。<a id="a-N9"></a>一口礼者。<a id="a-NA"></a>如合掌问讯也。<a id="a-NB"></a>观音义疏云。<a id="a-NC"></a>此方以拱手为恭。<a id="a-ND"></a>外国以合掌为敬。<a id="a-NE"></a>手本二边。<a id="a-NF"></a>今合为一表不散诞专至一心。<a id="a-NG"></a>僧祇律云。<a id="a-NH"></a>礼拜不得如哑羊。<a id="a-NI"></a>当相问讯。<a id="a-NJ"></a>尔雅云。<a id="a-NK"></a>讯言也。<a id="a-NL"></a>地持论云。<a id="a-NM"></a>当安慰舒颜先语平视和色正念在前问讯。<a id="a-NN"></a>善见论云。<a id="a-NO"></a>比丘到佛所。<a id="a-NP"></a>问讯云。<a id="a-NQ"></a>少病少恼。<a id="a-NR"></a>安乐行不。<a id="a-NS"></a>二屈膝者。<a id="a-NT"></a>即互跪也。<a id="a-NU"></a>音义指归云。<a id="a-NV"></a>不合云胡跪。<a id="a-NW"></a>盖梵世遗种居五竺间。<a id="a-NX"></a>葱岭之北。<a id="a-NY"></a>诸戎羌胡。<a id="a-NZ"></a>今经律多翻互跪。<a id="a-Na"></a>以三处翘耸故名互跪。<a id="a-Nb"></a>即右膝着地也。<a id="a-Nc"></a>涅槃疏明三义。<a id="a-Nd"></a>一右膝有力跪能安久。<a id="a-Ne"></a>二右膝有力起止便易。<a id="a-Nf"></a>三右膝躁动。<a id="a-Ng"></a>着地令安。<a id="a-Nh"></a>若两膝着地则名长跪。<a id="a-Ni"></a>毗奈耶云。<a id="a-Nj"></a>尼女体弱。<a id="a-Nk"></a>互跪要倒。<a id="a-Nl"></a>佛听长跪。<a id="a-Nm"></a>三头至地者即五体投地。<a id="a-Nn"></a>故大论云。<a id="a-No"></a>人之一身。<a id="a-Np"></a>头最为上。<a id="a-Nq"></a>足最为下。<a id="a-Nr"></a>以头礼足。<a id="a-Ns"></a>恭敬之至。<a id="a-Nt"></a>辅行云。<a id="a-Nu"></a>准地持阿含。<a id="a-Nv"></a>皆以双膝双肘及顶至地。<a id="a-Nw"></a>名五体投地。<a id="a-Nx"></a>亦名五轮。<a id="a-Ny"></a>五处圆故。<a id="a-Nz"></a>又勒那三藏。<a id="a-O0"></a>明七种礼。<a id="a-O1"></a>一我慢礼。<a id="a-O2"></a>谓依位次。<a id="a-O3"></a>无恭敬心。<a id="a-O4"></a>二唱和礼高声喧杂。<a id="a-O5"></a>词句混乱。<a id="a-O6"></a>三恭敬礼。<a id="a-O7"></a>五轮着地捧足殷勤。<a id="a-O8"></a>四无相礼。<a id="a-O9"></a>深入法性。<a id="a-OA"></a>离能所相(空观)五起用礼。<a id="a-OB"></a>虽无能所。<a id="a-OC"></a>普运身心。<a id="a-OD"></a>如影普遍礼不可礼(假观)六内观礼。<a id="a-OE"></a>但礼身内法身真佛。<a id="a-OF"></a>不向外求(中观)七实相礼。<a id="a-OG"></a>若内若外。<a id="a-OH"></a>同一实相(三谛一境)西域记云。<a id="a-OI"></a>致敬之式。<a id="a-OJ"></a>其仪九等。<a id="a-OK"></a>一发言慰问。<a id="a-OL"></a>二俯首示敬。<a id="a-OM"></a>三举手高揖。<a id="a-ON"></a>四合掌平拱。<a id="a-OO"></a>五屈膝。<a id="a-OP"></a>六长跪。<a id="a-OQ"></a>七手膝踞地。<a id="a-OR"></a>八五轮俱屈。<a id="a-OS"></a>九五体投地。<a id="a-OT"></a>凡斯九等。<a id="a-OU"></a>极唯一拜跪而赞德。<a id="a-OV"></a>谓之尽敬。<a id="a-OW"></a>舍利弗问经。<a id="a-OX"></a>佛言。<a id="a-OY"></a>作供养应须偏袒以便作事。<a id="a-OZ"></a>福田时应覆两肩现田纹相。<a id="a-Oa"></a>不拜王论。<a id="a-Ob"></a>有五戒信士。<a id="a-Oc"></a>见神不礼。<a id="a-Od"></a>王曰。<a id="a-Oe"></a>何为不礼。<a id="a-Of"></a>曰恐损神故。<a id="a-Og"></a>王曰但礼。<a id="a-Oh"></a>信士乃礼。<a id="a-Oi"></a>其神形仪粉碎。<a id="a-Oj"></a>又迦昵色迦王。<a id="a-Ok"></a>受佛五戒。<a id="a-Ol"></a>曾神祠中礼。<a id="a-Om"></a>神像自倒。<a id="a-On"></a>后守神者。<a id="a-Oo"></a>作佛形像。<a id="a-Op"></a>在神冠中。<a id="a-Oq"></a>王礼不倒。<a id="a-Or"></a>怪而问之。<a id="a-Os"></a>曰冠中有佛像。<a id="a-Ot"></a>王大喜。<a id="a-Ou"></a>知佛最胜而恕之。<a id="a-Ov"></a>又感通录云。<a id="a-Ow"></a>唐蜀川释宝琼出家斋素读诵大品。<a id="a-Ox"></a>本邑连比什邡。<a id="a-Oy"></a>并是米族。<a id="a-Oz"></a>初不奉佛。<a id="a-P0"></a>沙门不入其乡。<a id="a-P1"></a>故老女妇不识者众。<a id="a-P2"></a>琼思拔济。<a id="a-P3"></a>待其会众。<a id="a-P4"></a>便往赴之。<a id="a-P5"></a>不礼而坐。<a id="a-P6"></a>道党咸曰。<a id="a-P7"></a>不礼天尊非沙门也。<a id="a-P8"></a>琼曰。<a id="a-P9"></a>邪正道殊。<a id="a-PA"></a>所奉各异。<a id="a-PB"></a>天尚礼我。<a id="a-PC"></a>我何得礼老君乎。<a id="a-PD"></a>众议纷纭。<a id="a-PE"></a>琼曰。<a id="a-PF"></a>吾若下礼。<a id="a-PG"></a>必贻辱也。<a id="a-PH"></a>即礼一拜。<a id="a-PI"></a>道像连座。<a id="a-PJ"></a>动摇不安。<a id="a-PK"></a>又礼一拜。<a id="a-PL"></a>反倒狼籍在地。<a id="a-PM"></a>遂合众礼琼。<a id="a-PN"></a>一时回信。<a id="a-PO"></a>梵网经云。<a id="a-PP"></a>出家人法。<a id="a-PQ"></a>不向国王礼拜。<a id="a-PR"></a>不向父母礼拜。<a id="a-PS"></a>六亲不敬。<a id="a-PT"></a>鬼神不礼。<a id="a-PU"></a>西域记云。<a id="a-PV"></a>昔有德光论师。<a id="a-PW"></a>天军接见慈氏。<a id="a-PX"></a>谓非出家之形长揖不礼问何缘不轻比丘。<a id="a-PY"></a>普礼四众。<a id="a-PZ"></a>荆溪释曰。<a id="a-Pa"></a>菩萨化缘。<a id="a-Pb"></a>法无一准。<a id="a-Pc"></a>唯利是务。<a id="a-Pd"></a>故设斯仪。<a id="a-Pe"></a>见众生理与果理等。<a id="a-Pf"></a>故礼生礼佛。<a id="a-Pg"></a>其源不殊。<a id="a-Ph"></a>欲令众生生慕果愿。<a id="a-Pi"></a>果愿者何。<a id="a-Pj"></a>我等但理。<a id="a-Pk"></a>彼尚故礼。<a id="a-Pl"></a>况证果理而不尊高。<a id="a-Pm"></a>又云。<a id="a-Pn"></a>汝等皆行菩萨道当得作佛。<a id="a-Po"></a>岂非击我令修圆因。<a id="a-Pp"></a>此约现在顺从者也。<a id="a-Pq"></a>问。<a id="a-Pr"></a>内怀不轻之解。<a id="a-Ps"></a>外敬不轻之境。<a id="a-Pt"></a>安弃飞禽之真性。<a id="a-Pu"></a>而忽走兽之本源乎。<a id="a-Pv"></a>答人识义方。<a id="a-Pw"></a>可以击发。<a id="a-Px"></a>异类无知。<a id="a-Py"></a>徒劳劝信。<a id="a-Pz"></a>不礼之旨其在兹欤。<a id="a-Q0"></a>不轻礼俗。<a id="a-Q1"></a>谨闻命矣。<a id="a-Q2"></a>何故方丈。<a id="a-Q3"></a>僧拜维摩。<a id="a-Q4"></a>故彼经曰。<a id="a-Q5"></a>维摩居士即入三昧。<a id="a-Q6"></a>令此比丘。<a id="a-Q7"></a>自识宿命。<a id="a-Q8"></a>发菩提心。<a id="a-Q9"></a>于是诸比丘稽首。<a id="a-QA"></a>礼维摩诘足。<a id="a-QB"></a>天台问曰。<a id="a-QC"></a>出家何以礼俗。<a id="a-QD"></a>答入道恩深。<a id="a-QE"></a>碎身莫报。<a id="a-QF"></a>此诸比丘。<a id="a-QG"></a>方行大道。<a id="a-QH"></a>岂存小仪。<a id="a-QI"></a>又涅槃云。<a id="a-QJ"></a>有知法者。<a id="a-QK"></a>若老若少。<a id="a-QL"></a>故应供养恭敬礼拜。<a id="a-QM"></a>入大乘论云。<a id="a-QN"></a>被法服菩萨方便随顺。<a id="a-QO"></a>得礼白衣。<a id="a-QP"></a>敬之如佛。<a id="a-QQ"></a>是则法非一概。<a id="a-QR"></a>可否在人。<a id="a-QS"></a>有益须礼。<a id="a-QT"></a>当亡身以奉法。<a id="a-QU"></a>有损宜止。<a id="a-QV"></a>应逆命以利君何哉。<a id="a-QW"></a>赫连勃勃。<a id="a-QX"></a>据有夏州。<a id="a-QY"></a>凶暴无厌以杀为乐。<a id="a-QZ"></a>绘像服身。<a id="a-Qa"></a>抑僧令拜。<a id="a-Qb"></a>遂为上天雷震而死。<a id="a-Qc"></a>斯乃暴虐之主。<a id="a-Qd"></a>诚非圣明之君。<a id="a-Qe"></a>不遵付嘱之言。<a id="a-Qf"></a>故违委寄之道。<a id="a-Qg"></a>宁知千圣立法。<a id="a-Qh"></a>万古同风。<a id="a-Qi"></a>安以朝觐之礼。<a id="a-Qj"></a>而责山林之士。<a id="a-Qk"></a>恐后进以未知。<a id="a-Ql"></a>遂濡毫而录示。</p>
  <p id="aQm">南无。<a id="a-Qn"></a>或那谟。<a id="a-Qo"></a>或南摩。<a id="a-Qp"></a>此翻归命。<a id="a-Qq"></a>要律仪翻恭敬。<a id="a-Qr"></a>善见论翻归命觉。<a id="a-Qs"></a>或翻信从。<a id="a-Qt"></a>法华疏云。<a id="a-Qu"></a>南无大有义。<a id="a-Qv"></a>或言度我。<a id="a-Qw"></a>可施众生。<a id="a-Qx"></a>若佛答诸佛度我义不便。<a id="a-Qy"></a>五戒经称惊怖。<a id="a-Qz"></a>惊怖正可施佛也。<a id="a-R0"></a>生死险难实可惊怖。<a id="a-R1"></a>大品云。<a id="a-R2"></a>佛言。<a id="a-R3"></a>若有一人称南无佛乃至毕苦。<a id="a-R4"></a>其福不尽。<a id="a-R5"></a>智论问曰。<a id="a-R6"></a>云何但空称名字。<a id="a-R7"></a>便得毕苦。<a id="a-R8"></a>其福不尽。<a id="a-R9"></a>答是人曾闻佛功德能度人老病死苦。<a id="a-RA"></a>若多若少。<a id="a-RB"></a>供养及称名字得无量福(此说称佛功德)华严云。<a id="a-RC"></a>宁受地狱苦。<a id="a-RD"></a>得闻诸佛名。<a id="a-RE"></a>不受无量乐而不闻佛名。<a id="a-RF"></a>所以于往昔无数劫受苦流转生死中。<a id="a-RG"></a>不闻佛名故。<a id="a-RH"></a>大品云。<a id="a-RI"></a>我得阿耨多罗三藐三菩提时。<a id="a-RJ"></a>十方过如恒沙等。<a id="a-RK"></a>世界中众生。<a id="a-RL"></a>闻我名者。<a id="a-RM"></a>必得阿耨多罗三藐三菩提。<a id="a-RN"></a>智论问曰。<a id="a-RO"></a>有人生佛世在佛法中。<a id="a-RP"></a>或堕地狱。<a id="a-RQ"></a>如提婆达多。<a id="a-RR"></a>俱迦梨。<a id="a-RS"></a>诃多释子等。<a id="a-RT"></a>三不善法覆心故。<a id="a-RU"></a>堕地狱。<a id="a-RV"></a>此中云何言如恒河沙等世界但闻佛名便得道耶。<a id="a-RW"></a>答有众生。<a id="a-RX"></a>福德淳熟结使心薄应当得道。<a id="a-RY"></a>若闻佛名即持得道。<a id="a-RZ"></a>又复以佛威力故闻即得度。<a id="a-Ra"></a>譬如熟痈若无治者。<a id="a-Rb"></a>得小因缘。<a id="a-Rc"></a>而便自溃。<a id="a-Rd"></a>亦如果熟若无人取微风因缘便自堕落。<a id="a-Re"></a>如新净白氎易为受色(此说闻佛名福)</p>
  <p id="aRf">弥罗。<a id="a-Rg"></a>此云慈。<a id="a-Rh"></a>净觉云。<a id="a-Ri"></a>慈名爱念。<a id="a-Rj"></a>观音玄义云。<a id="a-Rk"></a>以观性德善爱乐欢喜起大慈心。<a id="a-Rl"></a>欲与其乐。<a id="a-Rm"></a>大经明慈有三种。<a id="a-Rn"></a>一缘众生。<a id="a-Ro"></a>观一切众生。<a id="a-Rp"></a>如父母亲想。<a id="a-Rq"></a>二缘于法。<a id="a-Rr"></a>见一切法皆从缘生。<a id="a-Rs"></a>三者无缘。<a id="a-Rt"></a>不住法相及众生相。<a id="a-Ru"></a>智论明三种慈。<a id="a-Rv"></a>一生缘慈者十方五道众生中。<a id="a-Rw"></a>以一慈心视之。<a id="a-Rx"></a>如父如母。<a id="a-Ry"></a>如兄弟姊妹子侄知识。<a id="a-Rz"></a>常求好事欲令得利益安乐。<a id="a-S0"></a>如是心遍满十方众生中。<a id="a-S1"></a>如是慈名众生缘。<a id="a-S2"></a>多在凡夫人行处。<a id="a-S3"></a>或有学人未漏尽者。<a id="a-S4"></a>二行法缘者。<a id="a-S5"></a>诸漏尽阿罗汉辟支佛。<a id="a-S6"></a>是诸圣人破吾我相。<a id="a-S7"></a>灭一异相。<a id="a-S8"></a>故但观从因缘相续。<a id="a-S9"></a>生诸欲心。<a id="a-SA"></a>慈念众生时从和合因缘相续生。<a id="a-SB"></a>但空五众。<a id="a-SC"></a>即是。<a id="a-SD"></a>众生念是五众。<a id="a-SE"></a>以慈念众生。<a id="a-SF"></a>不知是法空。<a id="a-SG"></a>而常一心欲得乐。<a id="a-SH"></a>圣人愍之。<a id="a-SI"></a>令随意得乐为世俗法故。<a id="a-SJ"></a>故名为法缘。<a id="a-SK"></a>三无缘者。<a id="a-SL"></a>是慈但诸佛有。<a id="a-SM"></a>何以故。<a id="a-SN"></a>诸佛心不住有为无为性中。<a id="a-SO"></a>不依止过去世未来现在世。<a id="a-SP"></a>知诸缘不实颠倒虚诳。<a id="a-SQ"></a>故心无所缘。<a id="a-SR"></a>佛以众生不知诸法实相。<a id="a-SS"></a>往来五道。<a id="a-ST"></a>心着诸法。<a id="a-SU"></a>分别取舍。<a id="a-SV"></a>以是诸法实相智慧。<a id="a-SW"></a>令众生得之。<a id="a-SX"></a>是名无缘。</p>
  <p id="aSY">迦楼那。<a id="a-SZ"></a>此云悲。<a id="a-Sa"></a>净觉记云。<a id="a-Sb"></a>悲曰愍伤。<a id="a-Sc"></a>观音玄义云。<a id="a-Sd"></a>以观性德恶毒恻怆怜愍。<a id="a-Se"></a>起大悲心。<a id="a-Sf"></a>欲拔其苦。<a id="a-Sg"></a>悲亦三种。<a id="a-Sh"></a>名同三慈。<a id="a-Si"></a>观音玄义云。<a id="a-Sj"></a>若就言说为便。<a id="a-Sk"></a>初慈后悲。<a id="a-Sl"></a>亦是就菩萨本怀。<a id="a-Sm"></a>欲大慈与乐。<a id="a-Sn"></a>既不得乐。<a id="a-So"></a>次大悲拔苦。<a id="a-Sp"></a>故初慈后悲。<a id="a-Sq"></a>若从用次第者。<a id="a-Sr"></a>初以大悲拔苦。<a id="a-Ss"></a>方以大慈与乐。<a id="a-St"></a>又就行者先脱苦后蒙乐。<a id="a-Su"></a>故先悲后慈。</p>
  <p id="aSv">阿檀。<a id="a-Sw"></a>或阿捺摩。<a id="a-Sx"></a>此云无我。<a id="a-Sy"></a>说文云。<a id="a-Sz"></a>我施身自谓也。<a id="a-T0"></a>华严云。<a id="a-T1"></a>凡夫无智执着于我。<a id="a-T2"></a>智论明二种。<a id="a-T3"></a>一者邪我。<a id="a-T4"></a>二者慢我。<a id="a-T5"></a>言邪我者。<a id="a-T6"></a>如辅行云。<a id="a-T7"></a>未得禅来。<a id="a-T8"></a>纵起宿习所有烦恼。<a id="a-T9"></a>及因现阴。<a id="a-TA"></a>起于我见。<a id="a-TB"></a>仍属钝使。<a id="a-TC"></a>初果所断。<a id="a-TD"></a>此推理见。<a id="a-TE"></a>及发得见。<a id="a-TF"></a>皆名邪我。<a id="a-TG"></a>二慢我者。<a id="a-TH"></a>如止观云。<a id="a-TI"></a>如诸蠕动实不推理。<a id="a-TJ"></a>而举[虫*敖]张鬐怒目自大。<a id="a-TK"></a>底下凡劣。<a id="a-TL"></a>何尝执见。<a id="a-TM"></a>行住坐卧。<a id="a-TN"></a>恒起我心。<a id="a-TO"></a>此是慢我。<a id="a-TP"></a>大宝积经佛言。<a id="a-TQ"></a>迦葉。<a id="a-TR"></a>譬如咽塞病即能断命。<a id="a-TS"></a>如是迦葉。<a id="a-TT"></a>一切见中。<a id="a-TU"></a>唯有我见。<a id="a-TV"></a>即时能断于智慧命。<a id="a-TW"></a>地持经云。<a id="a-TX"></a>世间受生皆由着我。<a id="a-TY"></a>若离着我则无世间受生身处。<a id="a-TZ"></a>无著论云。<a id="a-Ta"></a>取自体相续为我想。<a id="a-Tb"></a>我所取为众生想。<a id="a-Tc"></a>谓我乃至寿住为命想。<a id="a-Td"></a>展转趣于余趣为人想。<a id="a-Te"></a>大论云。<a id="a-Tf"></a>我者于阴界入计我我所若即若离。<a id="a-Tg"></a>人者谓于阴界入中。<a id="a-Th"></a>谓我是行人。<a id="a-Ti"></a>众生者。<a id="a-Tj"></a>于阴界入和合之中。<a id="a-Tk"></a>计有我生。<a id="a-Tl"></a>寿者于阴界入中。<a id="a-Tm"></a>计一期报。<a id="a-Tn"></a>若长若短。<a id="a-To"></a>辅行云。<a id="a-Tp"></a>我以计内。<a id="a-Tq"></a>人以计外。<a id="a-Tr"></a>众生以续前为义。<a id="a-Ts"></a>寿者以趣后为能。<a id="a-Tt"></a>凡夫既执我倒。<a id="a-Tu"></a>佛为二乘说无我法。<a id="a-Tv"></a>故智论号名字我。<a id="a-Tw"></a>如大乘入楞伽云。<a id="a-Tx"></a>自心所现。<a id="a-Ty"></a>身器世间皆是藏心之所显现。<a id="a-Tz"></a>刹那相续变坏不停。<a id="a-U0"></a>如河流。<a id="a-U1"></a>如种子。<a id="a-U2"></a>如灯焰。<a id="a-U3"></a>如迅风。<a id="a-U4"></a>如浮云。<a id="a-U5"></a>躁动不安。<a id="a-U6"></a>如猿猴。<a id="a-U7"></a>乐不净处。<a id="a-U8"></a>如飞蝇。<a id="a-U9"></a>不知厌足。<a id="a-UA"></a>如猛火。<a id="a-UB"></a>无始虚伪。<a id="a-UC"></a>习气为因诸有趣中。<a id="a-UD"></a>流转不息。<a id="a-UE"></a>如汲井轮。<a id="a-UF"></a>种种色身威仪进止。<a id="a-UG"></a>譬如死尸咒力故行。<a id="a-UH"></a>亦如木人因机运动。<a id="a-UI"></a>若能于此。<a id="a-UJ"></a>善知其相。<a id="a-UK"></a>是名人无我智。<a id="a-UL"></a>大论云。<a id="a-UM"></a>但于五众取相故。<a id="a-UN"></a>计有人相。<a id="a-UO"></a>而生我心。<a id="a-UP"></a>以我心故生我所。<a id="a-UQ"></a>我所心生。<a id="a-UR"></a>故有利益我者。<a id="a-US"></a>生贪欲。<a id="a-UT"></a>违逆我者。<a id="a-UU"></a>而生嗔恚。<a id="a-UV"></a>此结使不从智生。<a id="a-UW"></a>从狂惑生。<a id="a-UX"></a>是名为痴。<a id="a-UY"></a>三毒为一切烦恼之根本。<a id="a-UZ"></a>悉由吾我故作福德为我后当得。<a id="a-Ua"></a>亦修助道法。<a id="a-Ub"></a>我当得解脱。<a id="a-Uc"></a>初取相故名为想众。<a id="a-Ud"></a>因吾我起结使及诸善行。<a id="a-Ue"></a>是名行众。<a id="a-Uf"></a>是二众则是法念处。<a id="a-Ug"></a>于想行众法中。<a id="a-Uh"></a>求我不可得。<a id="a-Ui"></a>何以故。<a id="a-Uj"></a>是诸法皆从因缘生。<a id="a-Uk"></a>悉是作法而不牢固。<a id="a-Ul"></a>无实我法。<a id="a-Um"></a>行如芭蕉叶叶求之中无有坚。<a id="a-Un"></a>想如远见野马无水有水想。<a id="a-Uo"></a>但诳惑于眼。<a id="a-Up"></a>我本空寂。<a id="a-Uq"></a>二乘既执四枯故。<a id="a-Ur"></a>佛于无我中而示真我。<a id="a-Us"></a>故涅槃经明八自在。<a id="a-Ut"></a>一能示一身多身数如微尘。<a id="a-Uu"></a>二以尘身满大千界。<a id="a-Uv"></a>三以大身轻举远到。<a id="a-Uw"></a>四现无量类常居一国。<a id="a-Ux"></a>五者诸根互用。<a id="a-Uy"></a>六得一切法如无法想。<a id="a-Uz"></a>七说一偈经无量劫。<a id="a-V0"></a>八身如虚空存没随宜不穷。</p>
  <p id="aV1">阿兰那。<a id="a-V2"></a>肇翻无诤。<a id="a-V3"></a>又云寂静。<a id="a-V4"></a>坐禅三昧经云。<a id="a-V5"></a>无诤者将护众生。<a id="a-V6"></a>不令起诤也。<a id="a-V7"></a>什注净名。<a id="a-V8"></a>无诤有二。<a id="a-V9"></a>一以三昧力。<a id="a-VA"></a>将护众生。<a id="a-VB"></a>令不起诤心。<a id="a-VC"></a>二随顺法性。<a id="a-VD"></a>无违无诤。</p>
  <p id="aVE">驮那演那。<a id="a-VF"></a>此云静虑。<a id="a-VG"></a>婆沙论此定定慧平等。<a id="a-VH"></a>余定缺少。<a id="a-VI"></a>不名静虑。<a id="a-VJ"></a>静即定也。<a id="a-VK"></a>虑即慧也。</p>
  <p id="aVL">末陀摩。<a id="a-VM"></a>本经注云。<a id="a-VN"></a>末者莫义。<a id="a-VO"></a>陀摩者中义。<a id="a-VP"></a>莫着中道也。</p>
  <p id="aVQ">毗怛迦。<a id="a-VR"></a>此云寻。</p>
  <p id="aVS">毗遮罗。<a id="a-VT"></a>此云伺。<a id="a-VU"></a>藏疏云。<a id="a-VV"></a>寻谓寻求。<a id="a-VW"></a>伺谓伺察。<a id="a-VX"></a>心之粗性名之为寻。<a id="a-VY"></a>心之细性名之为伺。<a id="a-VZ"></a>论云。<a id="a-Va"></a>入三摩地有三种。<a id="a-Vb"></a>一有寻伺。<a id="a-Vc"></a>谓初禅及未至定也。<a id="a-Vd"></a>二无寻唯伺。<a id="a-Ve"></a>谓中间禅也。<a id="a-Vf"></a>大梵六天。<a id="a-Vg"></a>即中间定力所感。<a id="a-Vh"></a>三无寻无伺。<a id="a-Vi"></a>谓二禅近分。<a id="a-Vj"></a>乃至非非想天。<a id="a-Vk"></a>寻伺亦名觉观。<a id="a-Vl"></a>智论问。<a id="a-Vm"></a>有觉有观。<a id="a-Vn"></a>为一法。<a id="a-Vo"></a>为是二法耶。<a id="a-Vp"></a>答二法。<a id="a-Vq"></a>粗心初念。<a id="a-Vr"></a>是名为觉。<a id="a-Vs"></a>细心分别是名为观。<a id="a-Vt"></a>譬如撞钟。<a id="a-Vu"></a>初声大时名为觉。<a id="a-Vv"></a>后声细微名为观。<a id="a-Vw"></a>问曰。<a id="a-Vx"></a>如何毗昙说欲界乃至初禅一心中觉观相应。<a id="a-Vy"></a>今云何言粗心初念名为觉。<a id="a-Vz"></a>细心分别名为观。<a id="a-W0"></a>答曰。<a id="a-W1"></a>二法虽在一心。<a id="a-W2"></a>二相不俱。<a id="a-W3"></a>觉时观不明了。<a id="a-W4"></a>观时觉不明了。<a id="a-W5"></a>譬如日出众星不现。<a id="a-W6"></a>一切心心数法随时受名。<a id="a-W7"></a>亦复如是。</p>
  <p id="aW8">三跋罗。<a id="a-W9"></a>此翻护。<a id="a-WA"></a>即是。<a id="a-WB"></a>无表思。<a id="a-WC"></a>第六识相应善思也。<a id="a-WD"></a>又名无表色。<a id="a-WE"></a>有止恶防非功能故云护。<a id="a-WF"></a>故金刚钞。<a id="a-WG"></a>明戒体克出体性即无表思一法也。</p>
  <p id="aWH">三跋致。<a id="a-WI"></a>晋言发趣。<a id="a-WJ"></a>或云至奏。<a id="a-WK"></a>奏为也进也。</p>
  <p id="aWL">达嚫。<a id="a-WM"></a>尊婆须密论。<a id="a-WN"></a>作檀嚫。<a id="a-WO"></a>此云财施。<a id="a-WP"></a>解言。<a id="a-WQ"></a>报施之法。<a id="a-WR"></a>名曰达嚫。<a id="a-WS"></a>导引福地亦名达嚫。<a id="a-WT"></a>字或从手。<a id="a-WU"></a>西域记正云达嚫拏者右也。<a id="a-WV"></a>或云驮器尼。<a id="a-WW"></a>以用右手受人所施为其生福故。<a id="a-WX"></a>肇云。<a id="a-WY"></a>夫以方会人。<a id="a-WZ"></a>不可以一息期。<a id="a-Wa"></a>以财济物。<a id="a-Wb"></a>不可以一时周。<a id="a-Wc"></a>是以会通无隅者。<a id="a-Wd"></a>弥纶而不漏。<a id="a-We"></a>法泽冥被者。<a id="a-Wf"></a>不易而普覆。</p>
  <p id="aWg">周罗。<a id="a-Wh"></a>立世毗昙云。<a id="a-Wi"></a>阎浮人衣服庄严不同。<a id="a-Wj"></a>或有顶留一髻余髻皆除名周罗髻。<a id="a-Wk"></a>应法师云。<a id="a-Wl"></a>此译为小。<a id="a-Wm"></a>谓小髻也。<a id="a-Wn"></a>弘明集云。<a id="a-Wo"></a>削发毁容。<a id="a-Wp"></a>事存高素。<a id="a-Wq"></a>辞亲革爱。<a id="a-Wr"></a>意趣圣方。<a id="a-Ws"></a>祛嗜欲于始心。<a id="a-Wt"></a>忘形骸于终果。<a id="a-Wu"></a>何眷恋于三界。<a id="a-Wv"></a>岂留连于六道哉。<a id="a-Ww"></a>萨婆多云。<a id="a-Wx"></a>剃发剪爪是佛所制。<a id="a-Wy"></a>律云。<a id="a-Wz"></a>半月一剃。<a id="a-X0"></a>此是恒式。<a id="a-X1"></a>涅槃云。<a id="a-X2"></a>恶比丘相。<a id="a-X3"></a>头须爪发悉皆长利。<a id="a-X4"></a>是破戒之相。<a id="a-X5"></a>式观应世。<a id="a-X6"></a>广说万行之网目。<a id="a-X7"></a>缅想契理。<a id="a-X8"></a>唯唱四句之网要。<a id="a-X9"></a>故十二年略教戒曰。<a id="a-XA"></a>诸恶莫作。<a id="a-XB"></a>众善奉行。<a id="a-XC"></a>自净其意。<a id="a-XD"></a>是诸佛教。<a id="a-XE"></a>妙玄释曰。<a id="a-XF"></a>诸恶即七支过罪。<a id="a-XG"></a>轻重非违。<a id="a-XH"></a>如是等恶。<a id="a-XI"></a>戒所防止(戒分性遮。<a id="a-XJ"></a>亦名主客。<a id="a-XK"></a>又号新旧)诸善乃善三业。<a id="a-XL"></a>若散若静。<a id="a-XM"></a>前后方便。<a id="a-XN"></a>支林功德。<a id="a-XO"></a>悉是清升。<a id="a-XP"></a>故称为善。<a id="a-XQ"></a>自净其意者。<a id="a-XR"></a>破诸邪倒。<a id="a-XS"></a>了知世间出世因果正助法门能除心垢。<a id="a-XT"></a>净诸瑕秽。<a id="a-XU"></a>岂过于慧佛法旷海。<a id="a-XV"></a>此三摄尽。<a id="a-XW"></a>但由观机乐欲为善不同。<a id="a-XX"></a>应物随宜。<a id="a-XY"></a>示行有异。<a id="a-XZ"></a>或辨根性。<a id="a-Xa"></a>则分信法之殊。<a id="a-Xb"></a>或陈行相。<a id="a-Xc"></a>则列别圆之异。<a id="a-Xd"></a>且根性信法者。<a id="a-Xe"></a>萨婆多云。<a id="a-Xf"></a>因闻入者是为信行。<a id="a-Xg"></a>因思入者。<a id="a-Xh"></a>是为法行。<a id="a-Xi"></a>昙无德云。<a id="a-Xj"></a>位在方便自见法少。<a id="a-Xk"></a>凭闻力多。<a id="a-Xl"></a>后时要须闻法得悟。<a id="a-Xm"></a>名为信行。<a id="a-Xn"></a>凭闻力少。<a id="a-Xo"></a>自见法多。<a id="a-Xp"></a>后时要须思惟得悟。<a id="a-Xq"></a>名为法行。<a id="a-Xr"></a>天台远讨根源。<a id="a-Xs"></a>久劫听学。<a id="a-Xt"></a>久劫坐禅。<a id="a-Xu"></a>得为信法种子。<a id="a-Xv"></a>其次行相别圆。<a id="a-Xw"></a>若妙玄引涅槃明五行。<a id="a-Xx"></a>一圣行。<a id="a-Xy"></a>谓戒定慧。<a id="a-Xz"></a>为自行因。<a id="a-Y0"></a>二梵行。<a id="a-Y1"></a>谓慈悲喜舍为因中化他。<a id="a-Y2"></a>此二是地前修因行也。<a id="a-Y3"></a>垂裕记问。<a id="a-Y4"></a>诸文或云圣梵是因。<a id="a-Y5"></a>今何以梵行在果。<a id="a-Y6"></a>答圣梵二行并通因果。<a id="a-Y7"></a>对于天行。<a id="a-Y8"></a>以二为因。<a id="a-Y9"></a>今云在果。<a id="a-YA"></a>何所疑也。<a id="a-YB"></a>三天行。<a id="a-YC"></a>谓初地已上。<a id="a-YD"></a>证第一义天。<a id="a-YE"></a>天然之理。<a id="a-YF"></a>由理成行。<a id="a-YG"></a>故名天行。<a id="a-YH"></a>垂裕记问。<a id="a-YI"></a>天既是证。<a id="a-YJ"></a>何名为行。<a id="a-YK"></a>答从天起行。<a id="a-YL"></a>故名天行。<a id="a-YM"></a>故天行位在于地住。<a id="a-YN"></a>四婴儿行。<a id="a-YO"></a>谓示同三乘七方便所修之行也。<a id="a-YP"></a>五病行。<a id="a-YQ"></a>谓示同九道之身。<a id="a-YR"></a>现为三障之相。<a id="a-YS"></a>此二皆是从果起应之行。<a id="a-YT"></a>净名疏云。<a id="a-YU"></a>婴儿行从大慈善根而起。<a id="a-YV"></a>病行从大悲善根而起。<a id="a-YW"></a>四教义云。<a id="a-YX"></a>同生善边名婴儿行。<a id="a-YY"></a>同烦恼边。<a id="a-YZ"></a>名为病行。<a id="a-Ya"></a>然此五行。<a id="a-Yb"></a>若会三谛。<a id="a-Yc"></a>圣行是真谛。<a id="a-Yd"></a>梵行。<a id="a-Ye"></a>婴儿。<a id="a-Yf"></a>病行。<a id="a-Yg"></a>是俗谛。<a id="a-Yh"></a>天行是中谛。<a id="a-Yi"></a>又依法华。<a id="a-Yj"></a>释圆五行。<a id="a-Yk"></a>经云。<a id="a-Yl"></a>如来庄严。<a id="a-Ym"></a>而自庄严。<a id="a-Yn"></a>即圆圣行。<a id="a-Yo"></a>如来室。<a id="a-Yp"></a>即圆梵行。<a id="a-Yq"></a>如来座。<a id="a-Yr"></a>即圆天行。<a id="a-Ys"></a>如来衣有二种。<a id="a-Yt"></a>柔和即圆婴儿行。<a id="a-Yu"></a>忍辱即圆病行。<a id="a-Yv"></a>大经云。<a id="a-Yw"></a>复有一行。<a id="a-Yx"></a>是如来行。<a id="a-Yy"></a>所谓大乘大般涅槃。<a id="a-Yz"></a>此示行法之纲要也。</p>
 </body>
</html>