<!doctype html>
<html id="z3IBWxt1bF" data-ver="2090">
 <head>
  <meta charset="utf-8">
  <meta author="宗密">
  <meta library="龙藏">
  <meta catalog="此土著述">
  <meta period="唐">
 </head>
 <body>
  <h1 id="a1">大方广圆觉修多罗了义经略疏注卷下一</h1>
  <p id="a2">第三深究。<a id="a-3"></a>轮回之根者。<a id="a-4"></a>谓穷其展转根元。<a id="a-5"></a>推其差别种性故。<a id="a-6"></a>于中文四。<a id="a-7"></a>初三。<a id="a-8"></a>今初。</p>
  <p id="a9">于是弥勒菩萨在大众中。<a id="a-A"></a>即从座起。<a id="a-B"></a>顶礼佛足右绕三匝。<a id="a-C"></a>长跪叉手而白佛言　同上。<a id="a-D"></a>次正陈辞句文二。<a id="a-E"></a>初庆前。</p>
  <p id="aF">大悲世尊。<a id="a-G"></a>广为菩萨开秘密藏。<a id="a-H"></a>令诸大众深悟轮回　因舟行岸移等喻。<a id="a-I"></a>悟得真随妄转。</p>
  <p id="aJ">分别邪正。<a id="a-K"></a>能施末世一切众生无畏(决定)道眼　五眼之中即慧眼法眼。<a id="a-L"></a>具真俗故。</p>
  <p id="aM">于大涅槃生决定信　永不信余。<a id="a-N"></a>首楞云。<a id="a-O"></a>妙信常住一切妄想灭尽无余。</p>
  <p id="aP">无复重随轮转境界起循环见　不执月运岸移等。<a id="a-Q"></a>二请后文二三举法问。<a id="a-R"></a>二结益请。<a id="a-S"></a>初中二。<a id="a-T"></a>一问断轮回。</p>
  <p id="aU">世尊。<a id="a-V"></a>若诸菩萨及末世众生。<a id="a-W"></a>欲游如来大寂灭　大般涅槃。</p>
  <p id="aX">海　具足三德能建大义。<a id="a-Y"></a>体深用广故如海也。</p>
  <p id="aZ">云何当断轮回根本　因前章云。<a id="a-a"></a>先断无始轮回根本。<a id="a-b"></a>故今问断之方。</p>
  <p id="ac">于诸轮回　前云种种取舍皆是轮回。<a id="a-d"></a>故此云诸。</p>
  <p id="ae">有几种性　既一切皆是轮回之相。<a id="a-f"></a>未审有几种性。<a id="a-g"></a>二问修悲智。</p>
  <p id="ah">修佛菩提几等差别　法门无边誓愿学故。<a id="a-i"></a>即从假入空成大智。</p>
  <p id="aj">回入尘劳。<a id="a-k"></a>当设几种教化方便度诸众生　众生无边誓愿度故。<a id="a-l"></a>即从空入假成大悲。<a id="a-m"></a>惑病既多方药非一。<a id="a-n"></a>若无方便少汤添水。<a id="a-o"></a>恐落爱见大悲。<a id="a-p"></a>故须问也。<a id="a-q"></a>一结益请。</p>
  <p id="ar">惟愿不舍救世大悲。<a id="a-s"></a>令诸修行一切菩萨。<a id="a-t"></a>及末世众生。<a id="a-u"></a>慧目　即能照也。</p>
  <p id="av">肃清　缘尘不杂。</p>
  <p id="aw">照耀心镜　即所照也。<a id="a-x"></a>心净如镜故。<a id="a-y"></a>六祖偈云。<a id="a-z"></a>心如净明镜。<a id="a-10"></a>身如明镜台。</p>
  <p id="a11">圆悟如来无上知见　无能无所自在圆明故。<a id="a-12"></a>即同法华双开菩提涅槃是无上义。<a id="a-13"></a>下三唱仿前。</p>
  <p id="a14">作是语已。<a id="a-15"></a>五体投地。<a id="a-16"></a>如是三请终而复始。<a id="a-17"></a>尔时世尊告弥勒菩萨言。<a id="a-18"></a>善哉善哉。<a id="a-19"></a>善男子。<a id="a-1A"></a>汝等乃能为诸菩萨及末世众生。<a id="a-1B"></a>请问如来深奥秘密微妙之义　本清净之轮回。<a id="a-1C"></a>无差别之种类等故。</p>
  <p id="a1D">令诸菩萨洁清慧目。<a id="a-1E"></a>及令一切末世众生。<a id="a-1F"></a>永断轮回心悟实相。<a id="a-1G"></a>具无生忍　真性无生本来清净。<a id="a-1H"></a>众生未悟。<a id="a-1I"></a>妄心见生。<a id="a-1J"></a>生即必灭。<a id="a-1K"></a>故是轮回。<a id="a-1L"></a>今悟实相了心无生。<a id="a-1M"></a>心既不生轮回永绝。<a id="a-1N"></a>如是忍可名无生忍。<a id="a-1O"></a>上皆赞也。</p>
  <p id="a1P">汝今谛听。<a id="a-1Q"></a>当为汝说(许也)时弥勒菩萨奉教欢喜。<a id="a-1R"></a>及诸大众默然而听　次下正说长行中二。<a id="a-1S"></a>一答断轮回。<a id="a-1T"></a>二答修悲智。<a id="a-1U"></a>前中二。<a id="a-1V"></a>一推本末令断。<a id="a-1W"></a>二明种性令知。<a id="a-1X"></a>初中二。<a id="a-1Y"></a>一示所断。<a id="a-1Z"></a>二劝令断。<a id="a-1a"></a>初中四。<a id="a-1b"></a>一指爱为本。<a id="a-1c"></a>二欲助成因。<a id="a-1d"></a>三展转更依。<a id="a-1e"></a>四起诸业报。<a id="a-1f"></a>初中二初约贪欲以标指。</p>
  <p id="a1g">善男子。<a id="a-1h"></a>一切众生从无始际。<a id="a-1i"></a>由有种种恩爱贪欲故有轮回　谓对所贪五欲。<a id="a-1j"></a>标指能贪之爱是轮回之本。<a id="a-1k"></a>首楞云。<a id="a-1l"></a>流爱为种纳想为胎。<a id="a-1m"></a>交遘发生吸引同业。<a id="a-1n"></a>以是因缘故有生死。<a id="a-1o"></a>又涅槃云。<a id="a-1p"></a>因爱生忧因爱生怖。<a id="a-1q"></a>若离贪爱何忧何怖。<a id="a-1r"></a>又佛名经云。<a id="a-1s"></a>有爱则生爱尽则灭。<a id="a-1t"></a>故知生死贪爱为本。<a id="a-1u"></a>先令断者。<a id="a-1v"></a>如树除根等。<a id="a-1w"></a>谓由于五欲引起爱心。<a id="a-1x"></a>能令众生生死不绝。<a id="a-1y"></a>言种种者。<a id="a-1z"></a>或天属之恩如父母等。<a id="a-20"></a>或感事之恩如得惠赍等。<a id="a-21"></a>或任运生爱。<a id="a-22"></a>即自身及名利色味六亲等。<a id="a-23"></a>或因敬成爱因恩成爱。<a id="a-24"></a>或因爱结恩。<a id="a-25"></a>恩之与爱应成四句。<a id="a-26"></a>谓因非爱等。<a id="a-27"></a>又所贪之境众多。<a id="a-28"></a>故能贪之爱不一。<a id="a-29"></a>然贪与爱亦有四句。<a id="a-2A"></a>谓贪非爱等。<a id="a-2B"></a>若对治简境则有顺有乖。<a id="a-2C"></a>若约妄简心则皆为过患。<a id="a-2D"></a>又唯就爱复有其三。<a id="a-2E"></a>一恶爱。<a id="a-2F"></a>谓禽荒色荒及名利等。<a id="a-2G"></a>二善爱。<a id="a-2H"></a>谓贪来报行施戒等。<a id="a-2I"></a>三法爱。<a id="a-2J"></a>谓乐著名义。<a id="a-2K"></a>及贪圣果而修行等。<a id="a-2L"></a>故下云。<a id="a-2M"></a>法爱不存心。<a id="a-2N"></a>渐次可成就。<a id="a-2O"></a>我身本不有。<a id="a-2P"></a>憎爱何由生。<a id="a-2Q"></a>后约受生以结定。</p>
  <p id="a2R">若诸世界一切种性。<a id="a-2S"></a>卵生胎生湿生化生。<a id="a-2T"></a>皆因淫欲而正性命。<a id="a-2U"></a>当知轮回爱为根本　卵等四生则受生差别。<a id="a-2V"></a>故瑜伽释众生云。<a id="a-2W"></a>思业为因。<a id="a-2X"></a>壳胎湿染为缘。<a id="a-2Y"></a>五蕴初起为生。<a id="a-2Z"></a>若以四生配六道者。<a id="a-2a"></a>天及地狱化生。<a id="a-2b"></a>鬼通胎化。<a id="a-2c"></a>谓鬼子及地行罗刹是胎。<a id="a-2d"></a>余皆化生。<a id="a-2e"></a>人畜各四。<a id="a-2f"></a>人具四者。<a id="a-2g"></a>毗舍佉母卵生三十二子。<a id="a-2h"></a>胎则常人。<a id="a-2i"></a>湿则柰女。<a id="a-2j"></a>化为劫初。<a id="a-2k"></a>畜具四者。<a id="a-2l"></a>金翅及龙。<a id="a-2m"></a>余兽皆胎。<a id="a-2n"></a>余鸟皆卵。<a id="a-2o"></a>然着地飞空若水若陆。<a id="a-2p"></a>微细蠢动或卵胎。<a id="a-2q"></a>或湿化。<a id="a-2r"></a>不可具分品类。<a id="a-2s"></a>皆因淫欲正性命者。<a id="a-2t"></a>淫谓耽染爱着。<a id="a-2u"></a>但是情染总得名淫。<a id="a-2v"></a>纵使化生亦依业染。<a id="a-2w"></a>但约欲界轻重者。<a id="a-2x"></a>俱舍云。<a id="a-2y"></a>六受欲。<a id="a-2z"></a>交抱执手笑视淫。<a id="a-30"></a>四洲之人同四王界。<a id="a-31"></a>余诸异类卵湿胎形。<a id="a-32"></a>心染气传。<a id="a-33"></a>难具分析。<a id="a-34"></a>受性禀命莫不由之。<a id="a-35"></a>既性命由淫。<a id="a-36"></a>淫复由爱。<a id="a-37"></a>故云爱为根本。<a id="a-38"></a>二欲助成因。</p>
  <p id="a39">由有诸欲(境也)助发爱性　心也即爱之种子。</p>
  <p id="a3A">是故能令生死相续　由外尘欲牵起爱心。<a id="a-3B"></a>亦由爱心贪着于欲。<a id="a-3C"></a>贪欲故造业。<a id="a-3D"></a>造业故受报。<a id="a-3E"></a>由此生死不断。<a id="a-3F"></a>故肇论云。<a id="a-3G"></a>众生所以久流转者。<a id="a-3H"></a>皆由着欲故也。<a id="a-3I"></a>若欲止于心。<a id="a-3J"></a>则无复生死。<a id="a-3K"></a>潜神玄默与虚空合其德。<a id="a-3L"></a>是名涅槃。<a id="a-3M"></a>三展转更依。</p>
  <p id="a3N">欲因爱生命因欲有。<a id="a-3O"></a>众生爱命还依欲本。<a id="a-3P"></a>爱欲为因。<a id="a-3Q"></a>爱命为果　欲谓贪淫。<a id="a-3R"></a>命谓身命。<a id="a-3S"></a>无爱欲则不生。<a id="a-3T"></a>无欲身则不有。<a id="a-3U"></a>当知欲因爱有。<a id="a-3V"></a>身因欲生。<a id="a-3W"></a>既有此身还生于爱。<a id="a-3X"></a>由爱身故还为欲因。<a id="a-3Y"></a>复感未来生死果报。<a id="a-3Z"></a>如是展转相续无穷。<a id="a-3a"></a>四起诸业报文中二。<a id="a-3b"></a>一别释。<a id="a-3c"></a>二总结。<a id="a-3d"></a>初中三。<a id="a-3e"></a>一恶业苦报。</p>
  <p id="a3f">由于欲境起诸违　不可意。</p>
  <p id="a3g">顺(可意)境。<a id="a-3h"></a>背爱心而生憎嫉。<a id="a-3i"></a>造种种业　由爱彼境。<a id="a-3j"></a>境不顺心便生热恼憎嫉。<a id="a-3k"></a>憎嫉故起嗔。<a id="a-3l"></a>嗔故杀害逼恼打骂凌辱。<a id="a-3m"></a>种种恶业从此便兴。<a id="a-3n"></a>亦可境称爱心而生耽着淫盗饮啖侵夺绮妄种种恶业。<a id="a-3o"></a>文无者略也。<a id="a-3p"></a>言种种者。<a id="a-3q"></a>十不善等。</p>
  <p id="a3r">是故复生地狱饿鬼　三恶报也。<a id="a-3s"></a>无畜生者。<a id="a-3t"></a>取其文润成句。<a id="a-3u"></a>以二例知。<a id="a-3v"></a>亦可翻译传写脱漏。<a id="a-3w"></a>义必合有。<a id="a-3x"></a>故华严云。<a id="a-3y"></a>十不善业道。<a id="a-3z"></a>上者地狱因。<a id="a-40"></a>中者畜生因。<a id="a-41"></a>下者饿鬼因。<a id="a-42"></a>二善业乐报。</p>
  <p id="a43">知欲可厌　知爱欲心是恶道因。<a id="a-44"></a>于彼欲境深生厌离。</p>
  <p id="a45">爱厌业道　怖彼恶道不造恶因。<a id="a-46"></a>于离恶法门深生爱乐。</p>
  <p id="a47">舍恶乐善　比由爱欲故造恶。<a id="a-48"></a>今知欲可厌故。<a id="a-49"></a>舍十恶乐十善也。</p>
  <p id="a4A">复现天人　乐报也。<a id="a-4B"></a>华严云。<a id="a-4C"></a>十善业道。<a id="a-4D"></a>是人天受生因。<a id="a-4E"></a>判云乐报。<a id="a-4F"></a>粗相言之。<a id="a-4G"></a>若论人间八苦天上五衰地居斫截残害驱摈。<a id="a-4H"></a>岂能免苦。<a id="a-4I"></a>若于天鬼畜中。<a id="a-4J"></a>开出修罗即戒六道。<a id="a-4K"></a>三不动业报。</p>
  <p id="a4L">又知诸爱可厌恶故弃爱乐舍还滋爱本　知其爱恶爱善俱未免苦。<a id="a-4M"></a>弃彼爱心乐修舍法。<a id="a-4N"></a>舍法即四禅八定。<a id="a-4O"></a>而不知乐舍之心还同彼爱。<a id="a-4P"></a>故云还滋爱本。</p>
  <p id="a4Q">便现有为增上善果　上二界殊胜依正二报也。<a id="a-4R"></a>由于欲界修得此定。<a id="a-4S"></a>各随其地而生彼天。<a id="a-4T"></a>二总结。</p>
  <p id="a4U">皆轮回故　爱为根本故皆轮回。</p>
  <p id="a4V">不成圣道　不了自心故非圣道。<a id="a-4W"></a>前指无明此标贪爱。<a id="a-4X"></a>发润备矣。<a id="a-4Y"></a>然十恶业一向须除。<a id="a-4Z"></a>十善八定则但除其病。<a id="a-4a"></a>第二劝断文三。<a id="a-4b"></a>初正劝。</p>
  <p id="a4c">是故众生欲脱生死免诸轮回。<a id="a-4d"></a>先断贪欲及除爱渴　既知生死皆由贪爱故。<a id="a-4e"></a>欲脱生死先断此二。<a id="a-4f"></a>远公报应论云。<a id="a-4g"></a>夫事起必由其心。<a id="a-4h"></a>报应必由于事。<a id="a-4i"></a>是故自报以观事而事可变。<a id="a-4j"></a>举事以责心而心可反。<a id="a-4k"></a>渴者喻其至切。<a id="a-4l"></a>二通妨。<a id="a-4m"></a>恐有难云。<a id="a-4n"></a>若尔云何菩萨亦有贪爱故受生邪。<a id="a-4o"></a>故下通云。</p>
  <p id="a4p">善男子。<a id="a-4q"></a>菩萨变化示现世间。<a id="a-4r"></a>非爱为本。<a id="a-4s"></a>但以慈悲令彼舍爱。<a id="a-4t"></a>假诸贪欲而入生死　菩萨示现受生。<a id="a-4u"></a>非爱为本。<a id="a-4v"></a>但以大悲益人为利。<a id="a-4w"></a>欲行教化。<a id="a-4x"></a>须现受生示同凡夫同事利物。<a id="a-4y"></a>故净名云。<a id="a-4z"></a>众生病则菩萨病。<a id="a-50"></a>示现等者悲深也。<a id="a-51"></a>非爱者智深也。<a id="a-52"></a>三显益。</p>
  <p id="a53">若诸末世一切众生。<a id="a-54"></a>能舍诸欲及除憎爱。<a id="a-55"></a>永断轮回。<a id="a-56"></a>勤求如来圆觉境界。<a id="a-57"></a>于清净心便得开悟　先能除舍方可勤求。<a id="a-58"></a>如出矿金始堪为器。<a id="a-59"></a>故首楞云。<a id="a-5A"></a>如是贪欲。<a id="a-5B"></a>有名鬼伦。<a id="a-5C"></a>无名天趣。<a id="a-5D"></a>有无相倾起轮回性。<a id="a-5E"></a>有无二无无二亦灭。<a id="a-5F"></a>于佛菩提方可希冀。<a id="a-5G"></a>问从前但云贪爱。<a id="a-5H"></a>何故此云及除憎爱。<a id="a-5I"></a>答由爱身爱境。<a id="a-5J"></a>境违于情或身被恼。<a id="a-5K"></a>故生憎也。<a id="a-5L"></a>是知憎亦由爱。<a id="a-5M"></a>故虽兼憎意但说爱。<a id="a-5N"></a>二明种性令知者。<a id="a-5O"></a>谓由前说始终动静乃至思度佛境皆是轮回。<a id="a-5P"></a>故弥勒问其种性。<a id="a-5Q"></a>意云。<a id="a-5R"></a>比闻余教只言五道轮回。<a id="a-5S"></a>今何得三乘行人亦未能免。<a id="a-5T"></a>故佛为说。<a id="a-5U"></a>由本贪欲显出五性。<a id="a-5V"></a>故属轮回。<a id="a-5W"></a>不以悟净圆觉为本因故。<a id="a-5X"></a>然菩萨性中修证行相。<a id="a-5Y"></a>但除其病不除其法。<a id="a-5Z"></a>余如广疏。<a id="a-5a"></a>文中二一总标因依。</p>
  <p id="a5b">善男子。<a id="a-5c"></a>一切众生由本贪欲。<a id="a-5d"></a>发挥无明。<a id="a-5e"></a>显出五性差别不等　厌恶乐善。<a id="a-5f"></a>三乘教熏积习既深遂成别性。<a id="a-5g"></a>楞伽云。<a id="a-5h"></a>随说彼而成。<a id="a-5i"></a>皆名教熏起。</p>
  <p id="a5j">依。<a id="a-5k"></a>二种障而现深浅　若遇邪师教者。<a id="a-5l"></a>则于人法二我极为坚执。<a id="a-5m"></a>名之为深。<a id="a-5n"></a>若遇二乘人说人空理。<a id="a-5o"></a>于法虽未离愚。<a id="a-5p"></a>于人已无坚执。<a id="a-5q"></a>对前为浅。<a id="a-5r"></a>若遇菩萨及佛。<a id="a-5s"></a>深浅相望可知。<a id="a-5t"></a>二别释差等文二。<a id="a-5u"></a>一所依。<a id="a-5v"></a>二障。</p>
  <p id="a5w">云何二障　依起信释。</p>
  <p id="a5x">一者理障碍正知见　根本无明也。<a id="a-5y"></a>不达法界性相。<a id="a-5z"></a>是碍正知见义故。<a id="a-60"></a>故彼论云。<a id="a-61"></a>是心从本已来自性清净。<a id="a-62"></a>以不达一法界故。<a id="a-63"></a>心不相应。<a id="a-64"></a>忽然念起名为无明。</p>
  <p id="a65">二者事障续诸生死　六种染心也。<a id="a-66"></a>三细乃至起业受报。<a id="a-67"></a>是续生死义故。<a id="a-68"></a>故彼论云。<a id="a-69"></a>此清净心为无明所染。<a id="a-6A"></a>有其染心。<a id="a-6B"></a>染心义者。<a id="a-6C"></a>名烦恼碍等。<a id="a-6D"></a>广如彼说。<a id="a-6E"></a>二能依五性文三。<a id="a-6F"></a>一征。</p>
  <p id="a6G">云何五性　此皆新熏。<a id="a-6H"></a>不同法相宗中本有之说。<a id="a-6I"></a>两宗五性义见悬谭。<a id="a-6J"></a>今此又与彼所引楞伽等文大同小异。<a id="a-6K"></a>如文详之。<a id="a-6L"></a>二释中二。<a id="a-6M"></a>一总明未熏。</p>
  <p id="a6N">善男子。<a id="a-6O"></a>若此二障未得断灭名未成佛　本以发心修证约断二障。<a id="a-6P"></a>故成五性。<a id="a-6Q"></a>此都不断故非五数。<a id="a-6R"></a>亦未发心遇教。<a id="a-6S"></a>故言未熏。<a id="a-6T"></a>若据楞伽之文。<a id="a-6U"></a>即当第五无性。<a id="a-6V"></a>二熏成五性文四。<a id="a-6W"></a>一二乘性合辨二也。</p>
  <p id="a6X">若诸众生永舍贪欲。<a id="a-6Y"></a>先除事障未断理障　知生死苦止息攀缘。<a id="a-6Z"></a>故云除事。<a id="a-6a"></a>其实未能除三细也。<a id="a-6b"></a>意责不先悟理但先除事。<a id="a-6c"></a>故有先除未断之言。</p>
  <p id="a6d">但能悟入声闻缘觉　障有事理。<a id="a-6e"></a>执有人法。<a id="a-6f"></a>今唯断于前。<a id="a-6g"></a>故云但能。</p>
  <p id="a6h">未能显住菩萨境界　虽至长者之家。<a id="a-6i"></a>犹在后园除粪。<a id="a-6j"></a>止宿草庵未敢当堂。<a id="a-6k"></a>故云尔也。<a id="a-6l"></a>二菩萨性。</p>
  <p id="a6m">善男子。<a id="a-6n"></a>若诸末世一切众生。<a id="a-6o"></a>欲泛如来大圆觉海。<a id="a-6p"></a>先当发愿勤断二障。<a id="a-6q"></a>二障已伏。<a id="a-6r"></a>即能悟入菩萨境界　此约地前以辨其相。<a id="a-6s"></a>故言已伏。</p>
  <p id="a6t">若事理障已永断灭即入如来微妙圆觉满足菩提及大涅槃　此约入地乃至果位以辨其相。<a id="a-6u"></a>故言永断及菩提等。<a id="a-6v"></a>三不定性。</p>
  <p id="a6w">善男子。<a id="a-6x"></a>一切众生皆证圆觉　定知身心本来具有。<a id="a-6y"></a>以已证知一切有情无不是觉。<a id="a-6z"></a>译经讹也。<a id="a-70"></a>应云证诸众生皆有圆觉。</p>
  <p id="a71">逢善知识。<a id="a-72"></a>依彼所作因地法行。<a id="a-73"></a>尔时修习便有顿渐　觉性虽圆遇教不同。<a id="a-74"></a>欣趣有异故。</p>
  <p id="a75">若遇如来无上菩提正修行路。<a id="a-76"></a>根无大小皆成佛果　遇于胜教皆成。<a id="a-77"></a>即明无别定性。<a id="a-78"></a>反明不遇胜缘则随所闻成小。<a id="a-79"></a>文无者略也。<a id="a-7A"></a>由此名不定性。<a id="a-7B"></a>故上标顿渐。<a id="a-7C"></a>四外道性。</p>
  <p id="a7D">若诸众生虽求善友。<a id="a-7E"></a>遇邪见者未得正悟。<a id="a-7F"></a>是则名为外道种性　内心虽胜。<a id="a-7G"></a>宿遇邪宗既熏其心。<a id="a-7H"></a>积习成种。<a id="a-7I"></a>故于圣道难起信心。<a id="a-7J"></a>上明邪种也。<a id="a-7K"></a>下明师过云。</p>
  <p id="a7L">邪师过谬非众生咎　意显此性定是新熏非自本有。<a id="a-7M"></a>故云非众生咎。<a id="a-7N"></a>前诸种性亦例此知。<a id="a-7O"></a>但文略也。<a id="a-7P"></a>则知众生本同觉性。<a id="a-7Q"></a>但遇教成差有大有小有邪有正。<a id="a-7R"></a>故知发心之者。<a id="a-7S"></a>切须善辨宗途。<a id="a-7T"></a>然余经论目第五性云无性者。<a id="a-7U"></a>但明本来不觉染心相续。<a id="a-7V"></a>未有邪正师教所熏。<a id="a-7W"></a>无三乘种故闻亦不信。<a id="a-7X"></a>由此滥于本有。<a id="a-7Y"></a>今云外道性者。<a id="a-7Z"></a>决了新熏之义彰矣。<a id="a-7a"></a>三结。</p>
  <p id="a7b">是名众生五性差别　二答修悲智。<a id="a-7c"></a>既识轮回之病用心。<a id="a-7d"></a>免落异宗。<a id="a-7e"></a>即须依解修行速求证入。<a id="a-7f"></a>然菩萨修行不出悲智二利。<a id="a-7g"></a>故须明之。<a id="a-7h"></a>前问中先智后悲。<a id="a-7i"></a>今答则先悲后智。<a id="a-7j"></a>意表即智之悲即悲之智无先无后。<a id="a-7k"></a>故互明之。<a id="a-7l"></a>文中二。<a id="a-7m"></a>初悲。</p>
  <p id="a7n">善男子。<a id="a-7o"></a>菩萨唯以大悲方便。<a id="a-7p"></a>入诸世间　前问云。<a id="a-7q"></a>当设几种教化方便。<a id="a-7r"></a>今答意云。<a id="a-7s"></a>但以大悲方便示现种种形相。<a id="a-7t"></a>顺逆随时无定种数。<a id="a-7u"></a>言唯以大悲方便者。<a id="a-7v"></a>虽遇种种之机。<a id="a-7w"></a>唯用此二各随其类而应化也。<a id="a-7x"></a>但有大悲必能普化。<a id="a-7y"></a>但有方便必称根宜无其过累。<a id="a-7z"></a>故思益经云。<a id="a-80"></a>众生行世间而不知世间。<a id="a-81"></a>菩萨行世间明了世间相。<a id="a-82"></a>世间虚空相。<a id="a-83"></a>虚空亦无相。<a id="a-84"></a>菩萨知如是。<a id="a-85"></a>不染于世间。</p>
  <p id="a86">开发未悟　令知妄法本空真法本净。</p>
  <p id="a87">乃至示现种种形相　如观音随三十二类而应其身。</p>
  <p id="a88">逆顺境界　论云。<a id="a-89"></a>或为眷属亲友。<a id="a-8A"></a>或为怨家。<a id="a-8B"></a>能令众生增长善根。<a id="a-8C"></a>若见若闻得利益故。</p>
  <p id="a8D">与其同事　四摄中之一也意该余三。<a id="a-8E"></a>余三者。<a id="a-8F"></a>布施爱语利行。</p>
  <p id="a8G">化令成佛　不取余乘。<a id="a-8H"></a>故法华云。<a id="a-8I"></a>我本立誓愿。<a id="a-8J"></a>欲令一切众。<a id="a-8K"></a>如我等无异。</p>
  <p id="a8L">皆依无始清净愿力　菩萨因地之时必发度生之愿。<a id="a-8M"></a>乘此愿力所生之。<a id="a-8N"></a>处更不退转。<a id="a-8O"></a>心若疲倦即忆昔愿力。<a id="a-8P"></a>以自策励所为。<a id="a-8Q"></a>不是随情故云皆依愿力。<a id="a-8R"></a>又非希望报恩。<a id="a-8S"></a>亦非爱见之悲。<a id="a-8T"></a>故言清净。<a id="a-8U"></a>云无始者。<a id="a-8V"></a>同体大悲称性大愿性本具之。<a id="a-8W"></a>非别新得但由迷悟有发不发。<a id="a-8X"></a>发即无始二智。</p>
  <p id="a8Y">若诸末世一切众生于大圆觉　此下正明大智上求菩提。<a id="a-8Z"></a>对前大悲下化众生。</p>
  <p id="a8a">起增上心　决定趣向。</p>
  <p id="a8b">当发菩萨清净大愿　弥论诸行速至佛果若。<a id="a-8c"></a>无愿力则多退转。</p>
  <p id="a8d">应作是言。<a id="a-8e"></a>愿我今者住佛圆觉。<a id="a-8f"></a>求善知识。<a id="a-8g"></a>莫值外道及与二乘　决定不趣余乘。<a id="a-8h"></a>不同前随五性。<a id="a-8i"></a>故言莫值等。</p>
  <p id="a8j">依愿修行　亦是所为不随情逐念。<a id="a-8k"></a>但依愿力而自策励。<a id="a-8l"></a>如前悲中所说。<a id="a-8m"></a>愿是总相通悲通智。<a id="a-8n"></a>故二段中皆说愿力。<a id="a-8o"></a>具悲智愿即菩提心。</p>
  <p id="a8p">渐断诸障　理虽顿悟其空。<a id="a-8q"></a>事乃渐除方尽。</p>
  <p id="a8r">障尽　即下解脱。</p>
  <p id="a8s">愿满　即下证大圆觉。</p>
  <p id="a8t">便登解脱清净法殿　障尽则行住坐卧一切时中触向无非解脱故以清净法殿喻之。</p>
  <p id="a8u">证大圆觉妙庄严域　愿满则触目对境。<a id="a-8v"></a>一切诸法无非圆觉。<a id="a-8w"></a>故以妙庄严域喻之。<a id="a-8x"></a>域谓强域。<a id="a-8y"></a>偈赞中二。<a id="a-8z"></a>全同长行。</p>
  <p id="a90">尔时世尊欲重宣此义而说偈言。</p>
  <p id="a91">弥勒汝当知　　一切诸众生</p>
  <p id="a92">不得大解脱　　皆由贪欲故</p>
  <p id="a93">堕落于生死</p>
  <p id="a94">示所断也。<a id="a-95"></a>长离而广。<a id="a-96"></a>此合而略。</p>
  <p id="a97">若能断憎爱　　及与贪嗔痴</p>
  <p id="a98">不因差别性　　皆得成佛道</p>
  <p id="a99">二障永销灭　　求师得正悟</p>
  <p id="a9A">随顺菩萨愿　　依止大涅槃</p>
  <p id="a9B">劝令断也此及明种性亦长离此合。</p>
  <p id="a9C">十方诸菩萨　　皆以大悲愿</p>
  <p id="a9D">示现入生死　　现在修行者</p>
  <p id="a9E">及末世众生　　勤断诸爱见</p>
  <p id="a9F">便归大圆觉</p>
  <p id="a9G">上来究轮回之根竟。</p>
  <p id="a9H">此下第四略分修证之位也。<a id="a-9I"></a>既显觉智之源。<a id="a-9J"></a>复究轮回之本。<a id="a-9K"></a>已知圆觉凡圣无殊。<a id="a-9L"></a>但未办随顺圆觉之心从凡至圣如何差别。<a id="a-9M"></a>故次明之。<a id="a-9N"></a>言略分者。<a id="a-9O"></a>三贤统为一位。<a id="a-9P"></a>十地等觉合之一门。<a id="a-9Q"></a>修即修圆觉。<a id="a-9R"></a>证即证圆觉圆觉无差。<a id="a-9S"></a>约修智以明位地。<a id="a-9T"></a>文四。<a id="a-9U"></a>初三之初。</p>
  <p id="a9V">于是清净慧菩萨在大众中。<a id="a-9W"></a>即从座起。<a id="a-9X"></a>顶礼佛足右绕三匝。<a id="a-9Y"></a>长跪叉手而白佛言　同上。<a id="a-9Z"></a>次陈辞句文中二。<a id="a-9a"></a>初庆前。</p>
  <p id="a9b">大悲世尊。<a id="a-9c"></a>为我等辈广说如是不思议事　于一味净觉之中。<a id="a-9d"></a>说轮回本末种性差别杂染等法。<a id="a-9e"></a>而无乖失故不思议。</p>
  <p id="a9f">本所不见。<a id="a-9g"></a>本所不闻　立相之教染净迢然。<a id="a-9h"></a>破相之宗染净俱绝。<a id="a-9i"></a>今显出觉性染净融通。<a id="a-9j"></a>故此之前未曾闻见。</p>
  <p id="a9k">我等今者蒙佛善诱。<a id="a-9l"></a>身心泰然得大饶益　荡除细惑。<a id="a-9m"></a>二请后中文二。<a id="a-9n"></a>一正问。</p>
  <p id="a9o">愿为诸来一切法众。<a id="a-9p"></a>重宣法王圆满觉性。<a id="a-9q"></a>一切众生及诸菩萨。<a id="a-9r"></a>如来世尊所证所得。<a id="a-9s"></a>云何差别　举所正觉性。<a id="a-9t"></a>问能证位地。<a id="a-9u"></a>觉心一味因果皆差。<a id="a-9v"></a>二义既乖故须起问。<a id="a-9w"></a>二结益。</p>
  <p id="a9x">令末世众生闻此圣教。<a id="a-9y"></a>随顺开悟渐次能入　下三唱仿前。</p>
  <p id="a9z">作是语已。<a id="a-A0"></a>五体投地。<a id="a-A1"></a>如是三请终而复始。<a id="a-A2"></a>尔时世尊告清净慧菩萨言。<a id="a-A3"></a>善哉善哉。<a id="a-A4"></a>善男子。<a id="a-A5"></a>汝等乃能为末世众生请问。<a id="a-A6"></a>如来渐次差别。<a id="a-A7"></a>汝今谛听。<a id="a-A8"></a>当为汝说。<a id="a-A9"></a>时清净慧菩萨奉教欢喜。<a id="a-AA"></a>及诸大众默然而听　正说中长行二。<a id="a-AB"></a>一明圆觉无。<a id="a-AC"></a>证二明对机说证。<a id="a-AD"></a>初中二。<a id="a-AE"></a>一法二喻法二。<a id="a-AF"></a>初正明无证。<a id="a-AG"></a>后征释所以。<a id="a-AH"></a>今初。</p>
  <p id="aAI">善男子。<a id="a-AJ"></a>圆觉自性非性　非前五性及贪爱等轮回差别之性。</p>
  <p id="aAK">性有　前差别性皆有圆觉。</p>
  <p id="aAL">循(循随)诸性起　圆觉不守自性。<a id="a-AM"></a>随缘遍诸差别之性。<a id="a-AN"></a>诸性起时全觉性起故法身。<a id="a-AO"></a>不增不减经云。<a id="a-AP"></a>法身流转五道。<a id="a-AQ"></a>名曰众生。</p>
  <p id="aAR">无取无证　非当情之境。</p>
  <p id="aAS">于实相中。<a id="a-AT"></a>实无菩萨及诸众生　次下便自征释所以云。</p>
  <p id="aAU">何以故　何以无菩萨众生。</p>
  <p id="aAV">菩萨众生皆是幻化。<a id="a-AW"></a>幻化灭故无取证者　约有幻垢名曰众生。<a id="a-AX"></a>对离幻垢名为菩萨。<a id="a-AY"></a>故二皆空。<a id="a-AZ"></a>然前轮回及此修证皆云无者。<a id="a-Aa"></a>前似岸移。<a id="a-Ab"></a>此如镜像。<a id="a-Ac"></a>二喻。</p>
  <p id="aAd">譬如眼根不自见眼。<a id="a-Ae"></a>性自平等。<a id="a-Af"></a>无平等者　夫眼能见一切。<a id="a-Ag"></a>唯不能自见眼根。<a id="a-Ah"></a>又如眼光照瞩物时。<a id="a-Ai"></a>境则万差见即是一。<a id="a-Aj"></a>故云平等。<a id="a-Ak"></a>但约于凡圣无分别胜劣之心。<a id="a-Al"></a>说平等义。<a id="a-Am"></a>亦无有能作平等之者。<a id="a-An"></a>二对机说证文二。<a id="a-Ao"></a>一总标大意。<a id="a-Ap"></a>二证位阶差。<a id="a-Aq"></a>前中二。<a id="a-Ar"></a>今初功用有殊。</p>
  <p id="aAs">众生迷倒　众生若无迷惑颠倒。<a id="a-At"></a>则无差别之义。<a id="a-Au"></a>故先标此。<a id="a-Av"></a>约之以明证觉差别。<a id="a-Aw"></a>迷倒之体即根本无明及三细六粗。<a id="a-Ax"></a>论中亦约翻此。<a id="a-Ay"></a>以显始觉阶位。</p>
  <p id="aAz">未能除灭一切幻化　执之为实。</p>
  <p id="aB0">于灭未灭　即论四位中前三觉前不觉后也。<a id="a-B1"></a>谓障习渐尽如一分尘尽一分镜明。</p>
  <p id="aB2">妄功用中　七地已还皆是梦中修道。<a id="a-B3"></a>故华严有梦渡大河之喻。<a id="a-B4"></a>圆明证悟始知烦恼本无。<a id="a-B5"></a>则见能断智慧功用亦是虚妄。<a id="a-B6"></a>如梦中以药治病得差寤后则药病俱无。<a id="a-B7"></a>故言妄功用也。</p>
  <p id="aB8">便显差别　正是总标位地。<a id="a-B9"></a>二功极不异。</p>
  <p id="aBA">若得如来寂灭　诸佛同证此理故。</p>
  <p id="aBB">随　与本相应。</p>
  <p id="aBC">顺　无乖也非谓起心别求寂灭。</p>
  <p id="aBD">实无寂灭及寂灭者　无能所也。<a id="a-BE"></a>意明心念。<a id="a-BF"></a>不生不见有寂灭之法。<a id="a-BG"></a>亦无能寂灭者灭之令寂。<a id="a-BH"></a>二证位阶差文中二。<a id="a-BI"></a>一明依位渐证。<a id="a-BJ"></a>二明忘心顿证。<a id="a-BK"></a>初中四。<a id="a-BL"></a>一信位。<a id="a-BM"></a>二贤位。<a id="a-BN"></a>三圣位。<a id="a-BO"></a>四果位。<a id="a-BP"></a>此四即论中逆次约息除生住异灭四相粗细。<a id="a-BQ"></a>寄显反流四位以明始觉分齐也。<a id="a-BR"></a>然心性离念本无生灭。<a id="a-BS"></a>良由无明迷自真体鼓动起念。<a id="a-BT"></a>能令心体生住异灭从细至粗微着不同先后际异。<a id="a-BU"></a>先际最微名为生相。<a id="a-BV"></a>中间二三名住异相。<a id="a-BW"></a>后际最粗名为灭相。<a id="a-BX"></a>今因本觉不思议熏力。<a id="a-BY"></a>起厌求心。<a id="a-BZ"></a>又因真如所流闻熏教法熏于本觉。<a id="a-Ba"></a>益性解力。<a id="a-Bb"></a>损无明能。<a id="a-Bc"></a>渐向心源。<a id="a-Bd"></a>始息灭相终息生相。<a id="a-Be"></a>朗然大悟觉了心源。<a id="a-Bf"></a>本无所动今无始静。<a id="a-Bg"></a>平等平等无别始觉之异。<a id="a-Bh"></a>大意如此。<a id="a-Bi"></a>今以论意释之。<a id="a-Bj"></a>初信位者。<a id="a-Bk"></a>论寄息于灭相。<a id="a-Bl"></a>经文分三。<a id="a-Bm"></a>一标具足凡夫。</p>
  <p id="aBn">善男子。<a id="a-Bo"></a>一切众生从无始来　此初一段未入信位。<a id="a-Bp"></a>所以有此文者。<a id="a-Bq"></a>不约凡迷即无位地。<a id="a-Br"></a>故先标此翻之彰信。<a id="a-Bs"></a>即论文翻四相成四位之谓也。</p>
  <p id="aBt">由妄想我　我体元无妄想为有。<a id="a-Bu"></a>四生九类无不皆然。</p>
  <p id="aBv">及爱我者　执为我故便生爱着。<a id="a-Bw"></a>上句我体即所执也。<a id="a-Bx"></a>此句我见即能执也。<a id="a-By"></a>具明我义下自有文。</p>
  <p id="aBz">会不自知念念生灭　我体本无。<a id="a-C0"></a>唯心故有。<a id="a-C1"></a>心既念念无常。<a id="a-C2"></a>我亦念念生灭。<a id="a-C3"></a>故净名云。<a id="a-C4"></a>是身如电。<a id="a-C5"></a>念念不住故。<a id="a-C6"></a>论云。<a id="a-C7"></a>一切众生不名为觉。<a id="a-C8"></a>以从本来念念相续。<a id="a-C9"></a>故说无始无明。</p>
  <p id="aCA">故起憎爱耽着五欲　迷执之过也。<a id="a-CB"></a>由执我故。<a id="a-CC"></a>顺我则爱违我则憎。<a id="a-CD"></a>故着五欲。<a id="a-CE"></a>二明闻法觉悟。</p>
  <p id="aCF">若遇善友。<a id="a-CG"></a>教令开悟　即闻熏也。</p>
  <p id="aCH">净圆觉性　即内熏也。</p>
  <p id="aCI">发明起灭　慧照朗然显发心性。<a id="a-CJ"></a>无始妄习一时悟现。<a id="a-CK"></a>如寤时觉梦然迷时即起灭。<a id="a-CL"></a>妄念是我。<a id="a-CM"></a>故妄念不自见于妄念。<a id="a-CN"></a>如眼不自见。<a id="a-CO"></a>今既开悟心冥真觉。<a id="a-CP"></a>不以妄念为我。<a id="a-CQ"></a>故以冥真之慧。<a id="a-CR"></a>照于起灭之念。<a id="a-CS"></a>起之与灭念念皆知。<a id="a-CT"></a>翻前曾不自知念念生灭。</p>
  <p id="aCU">即知此生性自劳虑　即此生灭之心。<a id="a-CV"></a>迷性之时性即起灭。<a id="a-CW"></a>妄念还自劳役心虑。<a id="a-CX"></a>千营万计念念不停。<a id="a-CY"></a>三明息妄随真。</p>
  <p id="aCZ">若复有人劳虑永断　绝求作之心。</p>
  <p id="aCa">得法界净　若理法界。<a id="a-Cb"></a>则法界体中绝诸劳虑尘境不生。<a id="a-Cc"></a>名之为净。<a id="a-Cd"></a>若事法界。<a id="a-Ce"></a>则分别念虑之心差别尘境之法。<a id="a-Cf"></a>十八界等当体不生。<a id="a-Cg"></a>名之为净。<a id="a-Ch"></a>何者。<a id="a-Ci"></a>法界净秽皆由自心。<a id="a-Cj"></a>心秽则秽。<a id="a-Ck"></a>心净则净。</p>
  <p id="aCl">即彼净解为自障碍　粗念既尽得少轻安。<a id="a-Cm"></a>于彼净时心生爱着。<a id="a-Cn"></a>于净起解名为净解。<a id="a-Co"></a>系心在净故成障碍。<a id="a-Cp"></a>非外尘所扰。<a id="a-Cq"></a>故言自碍。</p>
  <p id="aCr">故于圆觉而不自在　结成信中证觉之相。<a id="a-Cs"></a>作意于觉故不自在。</p>
  <p id="aCt">此名凡夫随顺觉性　结成信位也。<a id="a-Cu"></a>二贤位。<a id="a-Cv"></a>论寄息成异相。<a id="a-Cw"></a>文云觉于念异念无异相等。</p>
  <p id="aCx">善男子。<a id="a-Cy"></a>一切菩萨见解为碍　见前净解之碍也。<a id="a-Cz"></a>是蹑前位以辨此位之相。<a id="a-D0"></a>即觉于念异也。</p>
  <p id="aD1">虽断解碍　超前位也。<a id="a-D2"></a>言虽者。<a id="a-D3"></a>预显劣后。<a id="a-D4"></a>念无异相等。</p>
  <p id="aD5">犹住见觉　正当此位。</p>
  <p id="aD6">觉碍为碍而不自在　结成地前证觉之相劣于登地。<a id="a-D7"></a>所觉是碍故能觉亦碍。<a id="a-D8"></a>此则将碍除碍。<a id="a-D9"></a>故不自在。</p>
  <p id="aDA">此名菩萨未入地者随顺觉性　结成贤位。<a id="a-DB"></a>三圣位。<a id="a-DC"></a>论寄息于住相。<a id="a-DD"></a>文云觉于念住念无住相。<a id="a-DE"></a>今文分三。<a id="a-DF"></a>一悟前非。<a id="a-DG"></a>二明证相。<a id="a-DH"></a>三结成位。<a id="a-DI"></a>今初。</p>
  <p id="aDJ">善男子有照　信中净解。</p>
  <p id="aDK">有觉　贤位中觉碍之觉。</p>
  <p id="aDL">俱名障碍　正显前非。<a id="a-DM"></a>即论中觉于念住。<a id="a-DN"></a>二明证相。<a id="a-DO"></a>谓以智证理理智冥符。<a id="a-DP"></a>如日合空。<a id="a-DQ"></a>如珠自照。<a id="a-DR"></a>但是本觉显现。<a id="a-DS"></a>非能所故。<a id="a-DT"></a>文中二。<a id="a-DU"></a>一不住证。<a id="a-DV"></a>二不住教前中三。<a id="a-DW"></a>谓法喻合。<a id="a-DX"></a>今初。</p>
  <p id="aDY">是故菩萨常觉不住照与照者。<a id="a-DZ"></a>同时寂灭　能所契合也。<a id="a-Da"></a>故唯识见道偈云。<a id="a-Db"></a>若时于所缘。<a id="a-Dc"></a>智都无所得。<a id="a-Dd"></a>尔时住唯识。<a id="a-De"></a>离二取相故。<a id="a-Df"></a>智无所得。<a id="a-Dg"></a>则此常觉不住。<a id="a-Dh"></a>常觉即是无分别智。<a id="a-Di"></a>不住即不取种种戏论相故。<a id="a-Dj"></a>离二取相。<a id="a-Dk"></a>即此照与照者寂灭。<a id="a-Dl"></a>智与真如平等平等。<a id="a-Dm"></a>俱离能取所取相故。<a id="a-Dn"></a>彼文虽局于见道。<a id="a-Do"></a>而证理之义十地无殊。<a id="a-Dp"></a>亦可不同凡夫。<a id="a-Dq"></a>故云常觉。<a id="a-Dr"></a>不同地前。<a id="a-Ds"></a>故云不住。<a id="a-Dt"></a>此则念无住相觉住相无故不住矣。<a id="a-Du"></a>次喻。</p>
  <p id="aDv">譬如有人自断其首。<a id="a-Dw"></a>首已断故无能断者　如把刀剑自断其头。<a id="a-Dx"></a>头未落时即无能断之义。<a id="a-Dy"></a>头若已落。<a id="a-Dz"></a>复无能断之人。<a id="a-E0"></a>后合。</p>
  <p id="aE1">则以碍心　觉碍之觉。</p>
  <p id="aE2">自灭诸碍　所觉之碍。</p>
  <p id="aE3">碍已落灭无灭碍者　如火出木尽烟灭灰飞。<a id="a-E4"></a>二不住教。<a id="a-E5"></a>谓地前未证真理难忘言教。<a id="a-E6"></a>登地证理不住名言。<a id="a-E7"></a>不住故名真解教。<a id="a-E8"></a>故华严初地文云得经论智。<a id="a-E9"></a>文中二。<a id="a-EA"></a>一标以喻释。</p>
  <p id="aEB">修多罗教如标月指。<a id="a-EC"></a>若复见月了知所标毕竟非月　夫设言象在于得意。<a id="a-ED"></a>无言象而倒惑。<a id="a-EE"></a>执言象而迷真。<a id="a-EF"></a>故以标月之指喻于言教。<a id="a-EG"></a>谓见月须藉指端。<a id="a-EH"></a>悟心须假佛教。<a id="a-EI"></a>因指见月见月忘指。<a id="a-EJ"></a>因教筌心悟心忘教。<a id="a-EK"></a>存指则失真月执教则失本心。<a id="a-EL"></a>意令证实忘标故。<a id="a-EM"></a>云毕竟非月。<a id="a-EN"></a>二具以法合。</p>
  <p id="aEO">一切如来种种言说开示菩萨。<a id="a-EP"></a>亦复如是　此明诸佛同以言诠显理。<a id="a-EQ"></a>故文殊般若云。<a id="a-ER"></a>总持无文字。<a id="a-ES"></a>文字显总持。<a id="a-ET"></a>三结成位。</p>
  <p id="aEU">此名菩萨已入地者随顺觉性　论亦结云名随顺觉。<a id="a-EV"></a>四果位。<a id="a-EW"></a>论寄息于生相。<a id="a-EX"></a>文云。<a id="a-EY"></a>如菩萨地尽满足方便。<a id="a-EZ"></a>一念相应。<a id="a-Ea"></a>觉心初起心无初相。<a id="a-Eb"></a>以远离微细念故。<a id="a-Ec"></a>得见心性。<a id="a-Ed"></a>心即常住名究竟觉。<a id="a-Ee"></a>今文分三。<a id="a-Ef"></a>一明境。</p>
  <p id="aEg">善男子。<a id="a-Eh"></a>一切障碍即究竟觉　总标也谓智明圆觉无分别心故。<a id="a-Ei"></a>列十对法皆同真实。<a id="a-Ej"></a>即论中见性常住等也。<a id="a-Ek"></a>又若见有障可断。<a id="a-El"></a>断已名觉。<a id="a-Em"></a>觉非究竟故障碍。<a id="a-En"></a>即觉方究竟矣。<a id="a-Eo"></a>障碍者。<a id="a-Ep"></a>标每对中上句。<a id="a-Eq"></a>究竟觉即标下句。<a id="a-Er"></a>十对者。</p>
  <p id="aEs">得念失念无非解脱　一识智对。<a id="a-Et"></a>无念则得其正念。<a id="a-Eu"></a>是智也。<a id="a-Ev"></a>有念则为失念。<a id="a-Ew"></a>是识也。<a id="a-Ex"></a>故论中说。<a id="a-Ey"></a>觉则离念念则不觉等。<a id="a-Ez"></a>今明念本自空元是无念故皆解脱。</p>
  <p id="aF0">成法破法皆名涅槃　二成破对。<a id="a-F1"></a>众缘相会曰成。<a id="a-F2"></a>缘离曰破。<a id="a-F3"></a>又进修曰成。<a id="a-F4"></a>毁谤为破。<a id="a-F5"></a>缘无自性成破一如。<a id="a-F6"></a>故皆涅槃。</p>
  <p id="aF7">智慧愚痴通为般若　三愚智对。<a id="a-F8"></a>大宝积云。<a id="a-F9"></a>痴从分别生。<a id="a-FA"></a>分别亦非有。<a id="a-FB"></a>痴性与佛性。<a id="a-FC"></a>平等无差别。</p>
  <p id="aFD">菩萨外道所成就法。<a id="a-FE"></a>同是菩提　四邪正对。<a id="a-FF"></a>思益云。<a id="a-FG"></a>住正道者不分别是邪是正。</p>
  <p id="aFH">无明真如无异境界　五真妄对。<a id="a-FI"></a>涅槃云。<a id="a-FJ"></a>无明本际性本解脱。<a id="a-FK"></a>古德云。<a id="a-FL"></a>迷则真如是妄想。<a id="a-FM"></a>悟则妄想是真如。</p>
  <p id="aFN">诸戒定慧及淫怒痴。<a id="a-FO"></a>俱是梵行　六染净对。<a id="a-FP"></a>夫戒定慧翻于三毒。<a id="a-FQ"></a>三毒本空元是梵行。<a id="a-FR"></a>诸法无行经云。<a id="a-FS"></a>贪欲即是道。<a id="a-FT"></a>恚痴亦复然。<a id="a-FU"></a>如是三事中。<a id="a-FV"></a>有无量佛道。</p>
  <p id="aFW">众生国土同一法性　七依正对。<a id="a-FX"></a>涅槃云。<a id="a-FY"></a>我以佛眼遍观三界有情无情一切人法悉皆究竟。<a id="a-FZ"></a>究竟者。<a id="a-Fa"></a>即法性也。</p>
  <p id="aFb">地狱天宫皆为净土　八苦乐对。<a id="a-Fc"></a>极恶业成天宫即见地狱。<a id="a-Fd"></a>极善业熟地狱即是天宫。<a id="a-Fe"></a>二业之念由心。<a id="a-Ff"></a>地狱天宫岂定。<a id="a-Fg"></a>心既本空一切清净。<a id="a-Fh"></a>故宝积经有地狱三昧天宫三昧。<a id="a-Fi"></a>然诸法皆尔非唯天狱。<a id="a-Fj"></a>今且约敌体相违之法。<a id="a-Fk"></a>以例余。</p>
  <p id="aFl">有性无性齐成佛道　九有性无性对。<a id="a-Fm"></a>有性者。<a id="a-Fn"></a>三乘性也。<a id="a-Fo"></a>无性者。<a id="a-Fp"></a>阐提性也。<a id="a-Fq"></a>非为他日回心。<a id="a-Fr"></a>现已齐成佛道。</p>
  <p id="aFs">一切烦恼毕竟解脱　十缚解对。<a id="a-Ft"></a>佛顶经云。<a id="a-Fu"></a>根尘同源缚脱无二。<a id="a-Fv"></a>识性虚妄犹如空华。<a id="a-Fw"></a>然烦恼依识。<a id="a-Fx"></a>识性既空烦恼何缚。<a id="a-Fy"></a>上之十对名相虽异其意不殊。<a id="a-Fz"></a>但缘佛证觉心心无取舍。<a id="a-G0"></a>故得诸法普同圆妙。<a id="a-G1"></a>故今但各引例而已。<a id="a-G2"></a>不更一一推求相即无碍之由。<a id="a-G3"></a>二明心。</p>
  <p id="aG4">法界海慧　法界深广故如海也。<a id="a-G5"></a>慧则是用。<a id="a-G6"></a>称法界故名法界慧。</p>
  <p id="aG7">照了诸相犹如虚空　理量齐鉴无倒正知。<a id="a-G8"></a>内分别心诸相差别。<a id="a-G9"></a>今海慧离念故诸相如空。<a id="a-GA"></a>又能照之慧离分别念。<a id="a-GB"></a>犹如虚空。<a id="a-GC"></a>即同净名其无碍慧无若干也。<a id="a-GD"></a>如镜照物镜自无心。<a id="a-GE"></a>上来皆是论中。<a id="a-GF"></a>满足方便一念相应觉心初起心无初相也。<a id="a-GG"></a>三结位。</p>
  <p id="aGH">此名如来随顺觉性　二妄心顿证。<a id="a-GI"></a>前由普示教门。<a id="a-GJ"></a>就机说有深浅。<a id="a-GK"></a>今恐存分别则悟入无期。<a id="a-GL"></a>故示圆顿安心。<a id="a-GM"></a>于觉成真随顺。<a id="a-GN"></a>前是随相。<a id="a-GO"></a>此当离相。<a id="a-GP"></a>亦如华严。<a id="a-GQ"></a>先说差别位地因果。<a id="a-GR"></a>后以平等因果融之。<a id="a-GS"></a>即差别中之平等。<a id="a-GT"></a>平等中之差别。<a id="a-GU"></a>此中意趣正同彼也。<a id="a-GV"></a>文三。<a id="a-GW"></a>一忘心入觉。<a id="a-GX"></a>二验果知因。<a id="a-GY"></a>三印成佛智。<a id="a-GZ"></a>初中二。<a id="a-Ga"></a>一指示安心。</p>
  <p id="aGb">善男子。<a id="a-Gc"></a>但诸菩萨及末世众生　指示末世安心。<a id="a-Gd"></a>文有四节。<a id="a-Ge"></a>每节二句。</p>
  <p id="aGf">居一切时不起妄念　妄念者。<a id="a-Gg"></a>攀缘取着外法也。<a id="a-Gh"></a>念则违觉。<a id="a-Gi"></a>故令不起。</p>
  <p id="aGj">于诸妄心亦不息灭　若求真舍妄。<a id="a-Gk"></a>犹弃影劳形。<a id="a-Gl"></a>若灭妄存真。<a id="a-Gm"></a>似扬声止响。</p>
  <p id="aGn">住妄想境不加了知　境从心现元是自心。<a id="a-Go"></a>若加了知即迷现量。<a id="a-Gp"></a>故经说非幻成幻。<a id="a-Gq"></a>论云。<a id="a-Gr"></a>心不见心。<a id="a-Gs"></a>但不生情自然如镜照物。<a id="a-Gt"></a>且心体本自知觉。<a id="a-Gu"></a>何必更加了知。<a id="a-Gv"></a>知上起知名为加矣。</p>
  <p id="aGw">于无了知不辨真实　能知既寂即真实知。<a id="a-Gx"></a>真实即知。<a id="a-Gy"></a>谁知真实。<a id="a-Gz"></a>如眼不自见等。<a id="a-H0"></a>二依法顿入。</p>
  <p id="aH1">彼诸众生闻是法门。<a id="a-H2"></a>信解受持不生惊畏。<a id="a-H3"></a>是则名为随顺觉性　彼当根众。<a id="a-H4"></a>若闻此方便心无疑惑。<a id="a-H5"></a>体达分明领受任持。<a id="a-H6"></a>则坦然合道。<a id="a-H7"></a>亦同金刚经中不惊不怖不畏甚为希有等。<a id="a-H8"></a>二验果知因。</p>
  <p id="aH9">善男子。<a id="a-HA"></a>汝等当知。<a id="a-HB"></a>如是众生已曾供养百千万亿恒河沙诸佛及大菩萨。<a id="a-HC"></a>植众德本　悫云。<a id="a-HD"></a>验今闻悟顿契佛心。<a id="a-HE"></a>方达宿因。<a id="a-HF"></a>曩承熏习。<a id="a-HG"></a>若但就现世即是顿机。<a id="a-HH"></a>若推其因已是积习。<a id="a-HI"></a>金刚亦云不于一二佛等。<a id="a-HJ"></a>三印成佛智。</p>
  <p id="aHK">佛说是人。<a id="a-HL"></a>名为成就一切种智　谓一切种智由此而得。<a id="a-HM"></a>因果相摄决定无疑。<a id="a-HN"></a>是以如来印言成就。<a id="a-HO"></a>又此经宗分同华严因该果海果彻因源称性互收无别先后。<a id="a-HP"></a>彼云。<a id="a-HQ"></a>若诸菩萨能与如是观行相应。<a id="a-HR"></a>于诸法中不生二解。<a id="a-HS"></a>即同此安心之文。<a id="a-HT"></a>即得阿耨菩提。<a id="a-HU"></a>同此一切种智。<a id="a-HV"></a>偈赞中三。<a id="a-HW"></a>初二全同长行。<a id="a-HX"></a>第三两句总结长行无也。</p>
  <p id="aHY">尔时世尊欲重宣此义。<a id="a-HZ"></a>而说偈言。</p>
  <p id="aHa">清净慧当知　　圆满菩提性</p>
  <p id="aHb">无取亦无证　　无菩萨众生</p>
  <p id="aHc">上圆觉无证下对机说证。</p>
  <p id="aHd">觉与未觉时　　渐次有差别</p>
  <p id="aHe">上总标大意下证位阶差。</p>
  <p id="aHf">众生为解碍(信位)　　菩萨未离觉(贤位)</p>
  <p id="aHg">入地永寂灭　　不住一切相(圣位)</p>
  <p id="aHh">大觉悉圆满　　名为遍随顺(果位)</p>
  <p id="aHi">末世诸众生　　心不生虚妄</p>
  <p id="aHj">忘心顿证。</p>
  <p id="aHk">佛说如是人　　现世即菩萨</p>
  <p id="aHl">供养恒沙佛　　功德已圆满</p>
  <p id="aHm">印成佛智。</p>
  <p id="aHn">虽有多方便　　皆名随顺智</p>
  <p id="aHo">总结顿渐故云多方便。<a id="a-Hp"></a>上来四段通明观行竟次四问答别明观行。<a id="a-Hq"></a>中根修证言别明者。<a id="a-Hr"></a>有其二意。<a id="a-Hs"></a>一则由一类人已依前门证入不必修此。<a id="a-Ht"></a>故此名别。<a id="a-Hu"></a>二则此门各各自别。<a id="a-Hv"></a>如三观或一人具三。<a id="a-Hw"></a>或一或二单复交络成二十五种。<a id="a-Hx"></a>各应一机故云别也。<a id="a-Hy"></a>其所离障亦各不同。<a id="a-Hz"></a>且如四相。<a id="a-I0"></a>或一人具四。<a id="a-I1"></a>或三二一。<a id="a-I2"></a>其四病者。<a id="a-I3"></a>人各有一定不兼余。<a id="a-I4"></a>以相违故。<a id="a-I5"></a>故此两四皆是别相。<a id="a-I6"></a>不同前无明及爱但是凡夫悉有故。<a id="a-I7"></a>前通此别矣。<a id="a-I8"></a>然通别观行中。<a id="a-I9"></a>皆与惑障同科段者。<a id="a-IA"></a>由是障观行之惑。<a id="a-IB"></a>惑除则成观行故。<a id="a-IC"></a>文二。<a id="a-ID"></a>初二问答三观修行。<a id="a-IE"></a>后三问答两重除障。<a id="a-IF"></a>初中二。<a id="a-IG"></a>初示三观行相。<a id="a-IH"></a>后明单复修习。<a id="a-II"></a>初中文四。<a id="a-IJ"></a>初三之初。</p>
  <p id="aIK">于是威德自在菩萨在大众中。<a id="a-IL"></a>即从座起顶礼佛足。<a id="a-IM"></a>右绕三匝长跪叉手。<a id="a-IN"></a>而白佛言　同上。<a id="a-IO"></a>次陈辞句二。<a id="a-IP"></a>一庆前。</p>
  <p id="aIQ">大悲世尊。<a id="a-IR"></a>广为我等。<a id="a-IS"></a>分别如是随顺觉性　领前依位渐证。</p>
  <p id="aIT">令诸菩萨觉心光明承佛圆音。<a id="a-IU"></a>不因修习而得善利　领前忘心顿证。<a id="a-IV"></a>暂闻已得善利。<a id="a-IW"></a>况勤而行之。<a id="a-IX"></a>二请后文二。<a id="a-IY"></a>一问所修。<a id="a-IZ"></a>二明所为。<a id="a-Ia"></a>初中二。<a id="a-Ib"></a>一立理。</p>
  <p id="aIc">世尊。<a id="a-Id"></a>譬如大城(圆觉)外有四门(行门)随方来者非止一路　如从东来不可西门而入。</p>
  <p id="aIe">一切菩萨庄严佛国。<a id="a-If"></a>及成菩提非一方便　法合可知。<a id="a-Ig"></a>谓前说观行理趣分明。<a id="a-Ih"></a>今复咨询。<a id="a-Ii"></a>恐涉非分。<a id="a-Ij"></a>故先立理请更投机。<a id="a-Ik"></a>二正请。</p>
  <p id="aIl">惟愿世尊。<a id="a-Im"></a>广为我等宣说一切方便渐次　所修之行。</p>
  <p id="aIn">并修行人总有几种　能修之人。<a id="a-Io"></a>二明所为。</p>
  <p id="aIp">令此会菩萨及末世众生。<a id="a-Iq"></a>求大乘者速得开悟。<a id="a-Ir"></a>游戏如来大寂灭海　下三唱仿前。</p>
  <p id="aIs">作是语已。<a id="a-It"></a>五体投地。<a id="a-Iu"></a>如是三请终而复始。<a id="a-Iv"></a>尔时世尊告威德自在菩萨言。<a id="a-Iw"></a>善哉善哉。<a id="a-Ix"></a>善男子。<a id="a-Iy"></a>汝等乃能为诸菩萨及末世众生。<a id="a-Iz"></a>问于如来如是方便。<a id="a-J0"></a>汝今谛听。<a id="a-J1"></a>当为汝说。<a id="a-J2"></a>时威德自在菩萨奉教欢喜。<a id="a-J3"></a>及诸大众默然而听　次正说长行中四。<a id="a-J4"></a>一标本举数。<a id="a-J5"></a>二正示观门。<a id="a-J6"></a>三引例障圆。<a id="a-J7"></a>四校量显胜。<a id="a-J8"></a>初二。<a id="a-J9"></a>一约称性之行以标本。</p>
  <p id="aJA">善男子。<a id="a-JB"></a>无上妙觉遍诸十方。<a id="a-JC"></a>出生如来　十方诸佛同证同修。<a id="a-JD"></a>证义如前。<a id="a-JE"></a>此问修矣。</p>
  <p id="aJF">与一切法同体平等　色心不二凡圣无差皆依觉性。<a id="a-JG"></a>故同平等。<a id="a-JH"></a>智论云。<a id="a-JI"></a>在众生数中名为佛性。<a id="a-JJ"></a>在非众生数中名为法性。<a id="a-JK"></a>上皆所称之性也。</p>
  <p id="aJL">于诸修行实无有二　能称之行也。<a id="a-JM"></a>即如前二空观门。<a id="a-JN"></a>根尘普净贪爱俱寂。<a id="a-JO"></a>悲智双行离相离心常无所得。<a id="a-JP"></a>一切菩萨无不如斯。<a id="a-JQ"></a>随事虽差此意无二故。<a id="a-JR"></a>二约随机之行以举数。</p>
  <p id="aJS">方便随顺其数无量　然众生根性利钝不同。<a id="a-JT"></a>烦恼厚薄沉掉不等。<a id="a-JU"></a>随其根性设教多端。<a id="a-JV"></a>不尔难为趣入。<a id="a-JW"></a>故楞伽云。<a id="a-JX"></a>所说非所应。<a id="a-JY"></a>于彼为非说。<a id="a-JZ"></a>彼彼诸病人。<a id="a-Ja"></a>良医为处方。<a id="a-Jb"></a>如来为众生。<a id="a-Jc"></a>随心应量说。</p>
  <p id="aJd">圆摄所归循(循随)性(根性)差别。<a id="a-Je"></a>当有三种　众生根性虽有万差。<a id="a-Jf"></a>而此三门一切收尽。<a id="a-Jg"></a>必须三者义如下释。<a id="a-Jh"></a>二正示观门三。<a id="a-Ji"></a>一泯相澄神观。<a id="a-Jj"></a>二起幻销尘观。<a id="a-Jk"></a>三绝待灵心观。<a id="a-Jl"></a>然禅观纲领已具悬谭。<a id="a-Jm"></a>修习菩提非此不证。<a id="a-Jn"></a>但以教随机异展转诸途。<a id="a-Jo"></a>邪正凡圣大小权实事理渐顿有共不共。<a id="a-Jp"></a>今此托法进修。<a id="a-Jq"></a>以成圆顿观行。<a id="a-Jr"></a>即事理定慧俱无碍也。<a id="a-Js"></a>与论中修习真如三昧。<a id="a-Jt"></a>体相大同小异。<a id="a-Ju"></a>小异者。<a id="a-Jv"></a>彼不开为三也。<a id="a-Jw"></a>今初泯相文字有三。<a id="a-Jx"></a>一标本。</p>
  <p id="aJy">善男子。<a id="a-Jz"></a>若诸菩萨悟净圆觉　谓发心修行欲趣佛果。<a id="a-K0"></a>先须了悟身中净圆觉性以为行本。<a id="a-K1"></a>本即解也。<a id="a-K2"></a>依解而修方为妙行。<a id="a-K3"></a>膏明相赖目足更。<a id="a-K4"></a>故下标本等皆同此矣。<a id="a-K5"></a>二三释三。<a id="a-K6"></a>一起行。</p>
  <p id="aK7">以净觉心　约其所悟而起行也。<a id="a-K8"></a>以者用也。<a id="a-K9"></a>凡夫用妄。<a id="a-KA"></a>菩萨用觉。<a id="a-KB"></a>迷悟异故。</p>
  <p id="aKC">取静为行　虽悟即动即静。<a id="a-KD"></a>为欲对治动乱之习。<a id="a-KE"></a>一向以静境安心。<a id="a-KF"></a>渐渐修行方得成就。<a id="a-KG"></a>不取于法为取静也。<a id="a-KH"></a>悫云。<a id="a-KI"></a>然觉心初建力尚尪微。<a id="a-KJ"></a>理宜取静安详方能展照。<a id="a-KK"></a>论云。<a id="a-KL"></a>若修止者。<a id="a-KM"></a>住于静处端坐正意。<a id="a-KN"></a>不依气息形色虚空地水火风见闻觉知。<a id="a-KO"></a>乃至当知唯心无外境界。<a id="a-KP"></a>即复此心无自相等。</p>
  <p id="aKQ">由澄诸念觉识烦动　由前以静澄心诸念不起心合静源体非分别。<a id="a-KR"></a>故见分别之识烦劳动扰。<a id="a-KS"></a>苦自是识则不能见识。<a id="a-KT"></a>如眼不自见。<a id="a-KU"></a>今由念澄智显故觉识也。<a id="a-KV"></a>二功成。</p>
  <p id="aKW">静慧发生　由前念澄觉识。<a id="a-KX"></a>慧性开明。<a id="a-KY"></a>因静生慧故云静慧。<a id="a-KZ"></a>比隐今显故云发生。</p>
  <p id="aKa">身心客尘从此永灭　由慧发生身心相尽尘妄不起。<a id="a-Kb"></a>名为永灭。<a id="a-Kc"></a>客非本性。<a id="a-Kd"></a>尘污自体。</p>
  <p id="aKe">便能内发寂静轻安　由离根境内心自闲。<a id="a-Kf"></a>寂静清虚轻安调畅。<a id="a-Kg"></a>喧尘永息粗重长袪。<a id="a-Kh"></a>三感应。</p>
  <p id="aKi">由寂静故。<a id="a-Kj"></a>十方世界诸如来心于中显现　众生圆明性体与佛不殊。<a id="a-Kk"></a>但以妄情凡圣似隔。<a id="a-Kl"></a>今身心相尽妄念不生。<a id="a-Km"></a>圆觉妙心凡圣交彻。<a id="a-Kn"></a>理实而言。<a id="a-Ko"></a>我之身心亦遍现十方佛中。<a id="a-Kp"></a>故先德云。<a id="a-Kq"></a>黄昏戌。<a id="a-Kr"></a>寂寞身心总无物。<a id="a-Ks"></a>恒沙诸佛入我身。<a id="a-Kt"></a>我身常入恒沙佛。<a id="a-Ku"></a>今但约入观者为主。<a id="a-Kv"></a>故云诸佛于中显现。</p>
  <p id="aKw">如镜中像　如诸镜入一镜中诸镜即成影像故。<a id="a-Kx"></a>诸佛心入行人观心。<a id="a-Ky"></a>如影像也。<a id="a-Kz"></a>然尘镜之性本明。<a id="a-L0"></a>磨莹即呈物像。<a id="a-L1"></a>众生自心亦尔。<a id="a-L2"></a>心静即现如来。<a id="a-L3"></a>故论问云。<a id="a-L4"></a>若诸佛有自然业。<a id="a-L5"></a>能现一切处利益众生者。<a id="a-L6"></a>云何世间多不能见。<a id="a-L7"></a>答曰。<a id="a-L8"></a>诸佛如来法身平等遍一切处。<a id="a-L9"></a>无有作意故说自然。<a id="a-LA"></a>但依众生心现。<a id="a-LB"></a>众生心者。<a id="a-LC"></a>犹如于镜。<a id="a-LD"></a>镜若有垢色像不现。<a id="a-LE"></a>如是众生心若有垢法身不现。<a id="a-LF"></a>经云佛心。<a id="a-LG"></a>论云法身。<a id="a-LH"></a>身心一也。<a id="a-LI"></a>皆据能现之本。<a id="a-LJ"></a>若就所现应云应化。<a id="a-LK"></a>此约心静故。<a id="a-LL"></a>则知佛心亦然。<a id="a-LM"></a>故名为现。<a id="a-LN"></a>非谓佛心有所现也。<a id="a-LO"></a>此乃镜明则像像历然。<a id="a-LP"></a>智显则心心交映。<a id="a-LQ"></a>故净名云。<a id="a-LR"></a>如自观身实相观佛亦然。<a id="a-LS"></a>三结名。</p>
  <p id="aLT">此方便者。<a id="a-LU"></a>名奢摩他　此翻云止。<a id="a-LV"></a>定之异名。<a id="a-LW"></a>寂静义也。<a id="a-LX"></a>谓于染净等境心不妄缘故。<a id="a-LY"></a>若准涅槃经释。<a id="a-LZ"></a>即名能灭能调寂静远离及能清等。<a id="a-La"></a>结云以是义故名为定相。<a id="a-Lb"></a>二起幻锁尘观文三。<a id="a-Lc"></a>初标本。</p>
  <p id="aLd">善男子。<a id="a-Le"></a>若诸菩萨悟净圆觉　同上。<a id="a-Lf"></a>二正释中五。<a id="a-Lg"></a>一起行。</p>
  <p id="aLh">以净觉心知觉心性。<a id="a-Li"></a>及与根尘皆因。<a id="a-Lj"></a>幻化　蹑前标解也。<a id="a-Lk"></a>心性是识。<a id="a-Ll"></a>识与根尘三和合有。<a id="a-Lm"></a>各无自性。<a id="a-Ln"></a>但是无明迷真而起。<a id="a-Lo"></a>故名幻化。</p>
  <p id="aLp">即起诸幻以除幻者　正明起行也。<a id="a-Lq"></a>诸幻即幻智也。<a id="a-Lr"></a>幻者。<a id="a-Ls"></a>即根本无明是能幻之者。<a id="a-Lt"></a>除幻者。<a id="a-Lu"></a>依如幻始觉力。<a id="a-Lv"></a>分觉根本不觉。<a id="a-Lw"></a>始息灭相。<a id="a-Lx"></a>终息生相。<a id="a-Ly"></a>即是除幻。</p>
  <p id="aLz">变化诸幻而开幻众　随机应化说法开示如幻众生也。<a id="a-M0"></a>若观心释者。<a id="a-M1"></a>变起差别幻智。<a id="a-M2"></a>遍观八万尘劳之众。<a id="a-M3"></a>一一称真清净非障非蔽。<a id="a-M4"></a>即为开也。<a id="a-M5"></a>二功成。</p>
  <p id="aM6">由起幻故。<a id="a-M7"></a>便能内发大悲　根尘既消自他无二。<a id="a-M8"></a>故能内发同体大悲。</p>
  <p id="aM9">轻安　由悲从定起。<a id="a-MA"></a>非其爱见故。<a id="a-MB"></a>轻安畅适。<a id="a-MC"></a>三结通。</p>
  <p id="aMD">一切菩萨从此起行。<a id="a-ME"></a>渐次增进　明诸菩萨从此观门方能起于悲智乃至佛果。<a id="a-MF"></a>四简滥。</p>
  <p id="aMG">彼观幻者。<a id="a-MH"></a>非同幻故　拂幻法也。<a id="a-MI"></a>简识殊智。<a id="a-MJ"></a>能所胜劣异故。</p>
  <p id="aMK">非同幻观皆是幻故　拂幻智也。</p>
  <p id="aML">幻相永离　五总结。</p>
  <p id="aMM">是诸菩萨所圆妙行　结成非幻称真之行。</p>
  <p id="aMN">如土长苗　如种谷等依土长苗收子之时苗土俱弃。<a id="a-MO"></a>种喻觉心。<a id="a-MP"></a>土喻幻法。<a id="a-MQ"></a>苗喻幻智。<a id="a-MR"></a>谓悟净圆觉。<a id="a-MS"></a>依幻法而起幻智。<a id="a-MT"></a>从幻智而忘心入觉。<a id="a-MU"></a>入觉则前二皆袪。<a id="a-MV"></a>三结名。</p>
  <p id="aMW">此方便者。<a id="a-MX"></a>名三摩钵提　亦名三摩钵底。<a id="a-MY"></a>此云等至。<a id="a-MZ"></a>等持之中能至胜位故。<a id="a-Ma"></a>又等谓齐等。<a id="a-Mb"></a>离沉掉故。<a id="a-Mc"></a>至谓至到。<a id="a-Md"></a>到胜定故。<a id="a-Me"></a>故前有如幻三昧。<a id="a-Mf"></a>三绝待灵心观文三。<a id="a-Mg"></a>初标本。</p>
  <p id="aMh">善男子。<a id="a-Mi"></a>若诸菩萨悟净圆觉　如上。<a id="a-Mj"></a>正释中二。<a id="a-Mk"></a>一起行。</p>
  <p id="aMl">以净觉心　蹑其所依。</p>
  <p id="aMm">不取幻化　离第二观。</p>
  <p id="aMn">及诸净相　离第一观。</p>
  <p id="aMo">了知身心皆为挂碍　有身有心悉皆是妄。<a id="a-Mp"></a>了知是能身心是所。<a id="a-Mq"></a>托所起能故二皆碍。<a id="a-Mr"></a>此下明其所用。<a id="a-Ms"></a>于中又三。<a id="a-Mt"></a>谓法喻合。</p>
  <p id="aMu">无知觉　即上所了身心也。<a id="a-Mv"></a>谓身触为觉。<a id="a-Mw"></a>心缘曰知。<a id="a-Mx"></a>由此分别。<a id="a-My"></a>障正知见。</p>
  <p id="aMz">明　正显灵妙之体。<a id="a-N0"></a>然此灵心上而无顶下而无底。<a id="a-N1"></a>傍无边际。<a id="a-N2"></a>中无在处。<a id="a-N3"></a>既无当中。<a id="a-N4"></a>何有东西上下。<a id="a-N5"></a>欲言空寂不似太虚。<a id="a-N6"></a>欲言相用不从缘起。<a id="a-N7"></a>欲言知见异于分别。<a id="a-N8"></a>欲言顽碍异于木石。<a id="a-N9"></a>欲言其觉不同醒悟之初。<a id="a-NA"></a>欲言其明不同日月之类。<a id="a-NB"></a>故诸经教于寂静空无呵为邪小。<a id="a-NC"></a>于知见明觉互泯互存。<a id="a-ND"></a>各有深意。<a id="a-NE"></a>今此欲入观门。<a id="a-NF"></a>恐知字引分别念。<a id="a-NG"></a>故宜但云明也。</p>
  <p id="aNH">不依诸碍　诸碍者。<a id="a-NI"></a>身心能所。<a id="a-NJ"></a>不依者直造灵明。</p>
  <p id="aNK">永得　究竟常然。</p>
  <p id="aNL">超过　回殊对待。</p>
  <p id="aNM">碍　前观幻涉于烦恼。</p>
  <p id="aNN">无碍境　前取静同于涅槃。</p>
  <p id="aNO">受用　属己资缘。</p>
  <p id="aNP">世界　共居国邑。</p>
  <p id="aNQ">及与身　宛然形质。</p>
  <p id="aNR">心　还有见闻。</p>
  <p id="aNS">相在　不异寻常。</p>
  <p id="aNT">尘域　不离旧处。<a id="a-NU"></a>此由执认没体。<a id="a-NV"></a>同他今不生情岂拘灵照。</p>
  <p id="aNW">如器中锽声出于外　锽字不定。<a id="a-NX"></a>恐译人错。<a id="a-NY"></a>遂为三释。<a id="a-NZ"></a>一依锽字音横。<a id="a-Na"></a>准切韵训和训乐。<a id="a-Nb"></a>不是器中之声。<a id="a-Nc"></a>今率愚详之。<a id="a-Nd"></a>取其声势不取训字。<a id="a-Ne"></a>此应是金石等中声相也。<a id="a-Nf"></a>今且现闻击钟磬之类。<a id="a-Ng"></a>其声锽锽然。<a id="a-Nh"></a>即知锽是此类声之相状。<a id="a-Ni"></a>译人回润稍拙。<a id="a-Nj"></a>应云如今器声锽锽出外。<a id="a-Nk"></a>二作鐄字音同。<a id="a-Nl"></a>即大钟也。<a id="a-Nm"></a>是诸器中之一数。<a id="a-Nn"></a>故云如器中鐄。<a id="a-No"></a>准此则顺本经文。<a id="a-Np"></a>回润非失。<a id="a-Nq"></a>但笔受或写录。<a id="a-Nr"></a>错误以鐄为锽尔。<a id="a-Ns"></a>三者皆簧音黄。<a id="a-Nt"></a>即笙簧之类。<a id="a-Nu"></a>以有簧之器非一故。<a id="a-Nv"></a>不局云笙中簧。<a id="a-Nw"></a>乃云器中簧也。<a id="a-Nx"></a>亦如管籥之属。<a id="a-Ny"></a>皆能发声出于外故。<a id="a-Nz"></a>准此则译人不善此方声韵文字。<a id="a-O0"></a>故字与音俱错尔。<a id="a-O1"></a>后正释喻者。<a id="a-O2"></a>前三虽异合法皆通。<a id="a-O3"></a>皆器喻世界身心。<a id="a-O4"></a>声喻灵明观智。<a id="a-O5"></a>谓声从器出。<a id="a-O6"></a>器不能拘。<a id="a-O7"></a>故声闻四远器局本处。<a id="a-O8"></a>以喻观智约身心修得。<a id="a-O9"></a>身心所不能拘。<a id="a-OA"></a>观智廓尔无边。<a id="a-OB"></a>身心不离旧处。<a id="a-OC"></a>但所喻相当何争喻所依物。<a id="a-OD"></a>悫云。<a id="a-OE"></a>如万钓之镛星楼受碍。<a id="a-OF"></a>摇杵一击声振寰区。<a id="a-OG"></a>自体兼他不能留碍。<a id="a-OH"></a>岂以楼拘钟相便响不通。<a id="a-OI"></a>形碍管声令音不透。<a id="a-OJ"></a>观此文势未免怀疑。<a id="a-OK"></a>复不能决通。<a id="a-OL"></a>媕婀邈之而已。<a id="a-OM"></a>意亦同前。<a id="a-ON"></a>仍法合最具。<a id="a-OO"></a>谓加楼喻世界。<a id="a-OP"></a>余准上知。</p>
  <p id="aOQ">烦恼涅槃(如器)不相留碍　如锽二功成。</p>
  <p id="aOR">便能内发寂灭　不取幻化幻化即寂。<a id="a-OS"></a>不取静相静相即灭。<a id="a-OT"></a>非故寂之灭之。<a id="a-OU"></a>又但是真心实理非对静幻。<a id="a-OV"></a>故楞伽云。<a id="a-OW"></a>寂灭者名为一心。<a id="a-OX"></a>此非息动之寂生已而灭。<a id="a-OY"></a>故云内发。</p>
  <p id="aOZ">轻安(同上)妙觉随顺寂灭境界　在观之时用心同佛。<a id="a-Oa"></a>故随顺妙觉寂灭。</p>
  <p id="aOb">自他身心所不能及　唯独自明了余。<a id="a-Oc"></a>人所不见。<a id="a-Od"></a>故他不及。<a id="a-Oe"></a>自己心识之量亦不能造。<a id="a-Of"></a>如萤烧须弥。<a id="a-Og"></a>必须离情方契。<a id="a-Oh"></a>故自不及。<a id="a-Oi"></a>又依体起智为自。<a id="a-Oj"></a>根尘发识名他。<a id="a-Ok"></a>不可识识智知。<a id="a-Ol"></a>故皆不及。</p>
  <p id="aOm">众生寿命皆为浮想　一切众生寿命。<a id="a-On"></a>但为浮想任持。<a id="a-Oo"></a>本无实体。<a id="a-Op"></a>故华严云。<a id="a-Oq"></a>一切众生但想所持。<a id="a-Or"></a>其犹空云是空之浮气。<a id="a-Os"></a>了虚空者。<a id="a-Ot"></a>即知浮云毕竟非空。<a id="a-Ou"></a>众生寿命是真之浮想。<a id="a-Ov"></a>了真寂者。<a id="a-Ow"></a>即知众生毕竟非真。<a id="a-Ox"></a>三结名。</p>
  <p id="aOy">此方便者。<a id="a-Oz"></a>名为禅那　此云静虑。<a id="a-P0"></a>即虑而静故无散动。<a id="a-P1"></a>即当定义。<a id="a-P2"></a>即静而虑故非无记。<a id="a-P3"></a>即当慧义。<a id="a-P4"></a>故四静虑定慧平等。<a id="a-P5"></a>问既是定慧平等。<a id="a-P6"></a>云何科云绝待灵心。<a id="a-P7"></a>答正由不滞此二直造心源。<a id="a-P8"></a>故定慧等。<a id="a-P9"></a>释相文中绝待之义甚明。<a id="a-PA"></a>固无疑矣。<a id="a-PB"></a>然释相中指修行者妄情用心。<a id="a-PC"></a>故显。<a id="a-PD"></a>双非绝待。<a id="a-PE"></a>后但约义以结。<a id="a-PF"></a>故取双是齐融。<a id="a-PG"></a>齐融绝待双是双非皆是中道故释相与结名互显三观文初皆标悟者。<a id="a-PH"></a>闻前经故。<a id="a-PI"></a>谓初静观修文殊中解。<a id="a-PJ"></a>次幻观修普贤全普眼前半之解。<a id="a-PK"></a>后灵心观修普眼后半刚藏全章之解。<a id="a-PL"></a>对配前经昭然可见。<a id="a-PM"></a>然此三门与涅槃经三相大同小异。<a id="a-PN"></a>与天台三观则义理同而意趣异。<a id="a-PO"></a>同者。<a id="a-PP"></a>一泯相即空观也。<a id="a-PQ"></a>二起幻即假观也。<a id="a-PR"></a>三绝待即中观也。<a id="a-PS"></a>异者。<a id="a-PT"></a>此明行人用心方便。<a id="a-PU"></a>彼则推穷诸法性相。<a id="a-PV"></a>此多约心成行。<a id="a-PW"></a>故不立所观之境。<a id="a-PX"></a>彼多约义生解。<a id="a-PY"></a>故对所观三谛。<a id="a-PZ"></a>三引例彰圆。</p>
  <p id="aPa">善男子。<a id="a-Pb"></a>此三法门皆是圆觉。<a id="a-Pc"></a>亲近随顺十方如来。<a id="a-Pd"></a>因此成佛十方菩萨种种方便。<a id="a-Pe"></a>一切同异皆依如是三种事业　此三门皆依悟净圆觉而起观行。<a id="a-Pf"></a>观行亦皆趣入圆觉。<a id="a-Pg"></a>始终不离故。<a id="a-Ph"></a>云亲近随顺。<a id="a-Pi"></a>佛及菩萨同证同修。<a id="a-Pj"></a>随机随事行相各异。<a id="a-Pk"></a>或多人同修一门。<a id="a-Pl"></a>或一人具修多行。<a id="a-Pm"></a>若三五若百千。<a id="a-Pn"></a>同之与异随类难准。<a id="a-Po"></a>然必皆依此三种业。<a id="a-Pp"></a>三种业中或具依三。<a id="a-Pq"></a>或一或二同时前后单复绮互。<a id="a-Pr"></a>具如二十五轮所明。<a id="a-Ps"></a>此是修行人之事业矣。</p>
  <p id="aPt">若得圆证即我圆觉　趣入虽从一门。<a id="a-Pu"></a>功成即三皆圆证。<a id="a-Pv"></a>若偏修一行但名亲近。<a id="a-Pw"></a>三事圆通名证圆觉。<a id="a-Px"></a>四校量显胜。</p>
  <p id="aPy">善男子。<a id="a-Pz"></a>假使有人修于圣道。<a id="a-Q0"></a>教化成就百千万亿阿罗汉辟支佛果。<a id="a-Q1"></a>不如有人闻此。<a id="a-Q2"></a>圆觉无碍法门。<a id="a-Q3"></a>一刹那顷随顺修习　初举劣。<a id="a-Q4"></a>后不如下显胜。<a id="a-Q5"></a>且如劝得一人二人持于五戒十戒。<a id="a-Q6"></a>据诸教说。<a id="a-Q7"></a>福已甚多。<a id="a-Q8"></a>况令尔许亿人成就辟支罗汉。<a id="a-Q9"></a>具足六通八解。<a id="a-QA"></a>永超三界十缠。<a id="a-QB"></a>而乃不如有人暂习圆觉。<a id="a-QC"></a>时中极促唯一刹那。<a id="a-QD"></a>岂况长时圆修妙观。<a id="a-QE"></a>悫云。<a id="a-QF"></a>牛迹巨海何可校量。<a id="a-QG"></a>闻此等者闻慧。<a id="a-QH"></a>随顺者思慧。<a id="a-QI"></a>修习者修慧。<a id="a-QJ"></a>偈中唯三。<a id="a-QK"></a>阙校量故。<a id="a-QL"></a>余全同长行。</p>
  <p id="aQM">尔时世尊欲重宣此义。<a id="a-QN"></a>而偈言　且标举也。</p>
  <p id="aQO">威德汝当知　　无上大觉心</p>
  <p id="aQP">本际无二相　　随于诸方便</p>
  <p id="aQQ">其数即无量　　如来总开示</p>
  <p id="aQR">便有三种类　　寂静奢摩他</p>
  <p id="aQS">如镜照诸像　　如幻三摩提</p>
  <p id="aQT">如苗渐增长　　禅那唯寂灭</p>
  <p id="aQU">如彼器中锽　　三种妙法门</p>
  <p id="aQV">皆是觉随顺　　十方诸如来</p>
  <p id="aQW">及诸大菩萨　　因此得成道</p>
  <p id="aQX">三事圆证故　　名究竟涅槃</p>
  <p id="aQY">上来三观竟。</p>
  <p id="aQZ">自此第二明单复修习文四。<a id="a-Qa"></a>初三之初。</p>
  <p id="aQb">于是辨音菩萨在大众中。<a id="a-Qc"></a>即从座起。<a id="a-Qd"></a>顶礼佛足右绕三匝。<a id="a-Qe"></a>长跪叉手而白佛言　同上。<a id="a-Qf"></a>后陈辞句中二。<a id="a-Qg"></a>初庆前。</p>
  <p id="aQh">大悲世尊。<a id="a-Qi"></a>如是法门甚为希有　可知。<a id="a-Qj"></a>二请后有二。<a id="a-Qk"></a>一问所修。</p>
  <p id="aQl">世尊此诸方便　指前三观。</p>
  <p id="aQm">一切菩萨于圆觉门　指前所依行本。</p>
  <p id="aQn">有几修习　前说三观。<a id="a-Qo"></a>虽行相分明。<a id="a-Qp"></a>未审诸菩萨所修为复一人具三。<a id="a-Qq"></a>为三人各一。<a id="a-Qr"></a>为前后。<a id="a-Qs"></a>为同时。<a id="a-Qt"></a>为依次。<a id="a-Qu"></a>为超次。<a id="a-Qv"></a>二明所为。</p>
  <p id="aQw">愿为大众及末世众生。<a id="a-Qx"></a>方便开示令悟实相　可见下三唱仿前。</p>
  <p id="aQy">作是语已。<a id="a-Qz"></a>五体投地。<a id="a-R0"></a>如是三请终而复始。<a id="a-R1"></a>尔时世尊告辨音菩萨言。<a id="a-R2"></a>善哉善哉。<a id="a-R3"></a>善男子。<a id="a-R4"></a>汝等乃能为诸大众及末世众生。<a id="a-R5"></a>问于如来如是修习。<a id="a-R6"></a>汝今谛听。<a id="a-R7"></a>当为汝说。<a id="a-R8"></a>时辨音菩萨奉教欢喜。<a id="a-R9"></a>及诸大众默然而听　正说长行中四。<a id="a-RA"></a>一举意标数。<a id="a-RB"></a>二观网交罗。<a id="a-RC"></a>三结成正因。<a id="a-RD"></a>四总示修习。<a id="a-RE"></a>今初。</p>
  <p id="aRF">善男子。<a id="a-RG"></a>一切如来圆觉清净。<a id="a-RH"></a>本无修习及修习者　明所依之本。</p>
  <p id="aRI">一切菩萨及末世众生。<a id="a-RJ"></a>依于未觉幻力修习　正明诸轮大意。<a id="a-RK"></a>无修之修。<a id="a-RL"></a>义同前段。</p>
  <p id="aRM">尔时便有二十五种清净。<a id="a-RN"></a>定轮　轮者摧辗义。<a id="a-RO"></a>能摧惑障令正智转。<a id="a-RP"></a>故名为轮。<a id="a-RQ"></a>二观网交罗。<a id="a-RR"></a>于中三。<a id="a-RS"></a>初有三轮单修三观。<a id="a-RT"></a>次有二十一轮。<a id="a-RU"></a>交络三观。<a id="a-RV"></a>后有一轮圆修三观。<a id="a-RW"></a>悫疏于此二十五观约喻各立一名。<a id="a-RX"></a>今全用之。<a id="a-RY"></a>初中三一澄浑息用观。</p>
  <p id="aRZ">若诸菩萨　此下二十五轮皆有标列结。<a id="a-Ra"></a>亦应一一标云悟净圆觉以为起行所依。<a id="a-Rb"></a>为前有故。<a id="a-Rc"></a>经恐文繁。<a id="a-Rd"></a>故略不载。<a id="a-Re"></a>又此初三观行相前已具释。<a id="a-Rf"></a>此为分成二十五数。<a id="a-Rg"></a>故略明之以显单复之相。<a id="a-Rh"></a>是故三观皆标云唯。<a id="a-Ri"></a>结云单。<a id="a-Rj"></a>意显不兼余二。<a id="a-Rk"></a>力所未兼。<a id="a-Rl"></a>非轻余行。</p>
  <p id="aRm">唯取极静　不兼余事。</p>
  <p id="aRn">由静力故。<a id="a-Ro"></a>永断烦恼究竟成就　由静心之力。<a id="a-Rp"></a>觉身心空。<a id="a-Rq"></a>瞥念尚无烦恼何据。<a id="a-Rr"></a>烦恼不起即是觉心。<a id="a-Rs"></a>故云究竟成就。</p>
  <p id="aRt">不起于座便入涅槃　不起法空之座。<a id="a-Ru"></a>便入寂灭涅槃。</p>
  <p id="aRv">此菩萨者。<a id="a-Rw"></a>名单修奢摩他　结名二庖丁恣刃观。</p>
  <p id="aRx">若诸菩萨唯观如幻。<a id="a-Ry"></a>以佛力故。<a id="a-Rz"></a>变化世界种种作用。<a id="a-S0"></a>备行菩萨清净妙行。<a id="a-S1"></a>于陀罗尼不失寂念。<a id="a-S2"></a>及静诸慧。<a id="a-S3"></a>此菩萨者。<a id="a-S4"></a>名单修三摩钵提　庖丁是晋时屠子。<a id="a-S5"></a>十九年以一刀解牛锋刃不损。<a id="a-S6"></a>喻菩萨利众生修万行应。<a id="a-S7"></a>缘入俗自智无伤。<a id="a-S8"></a>余义已如前释。<a id="a-S9"></a>三呈音出碍观。<a id="a-SA"></a>谓器质音融。<a id="a-SB"></a>随扣应响。</p>
  <p id="aSC">若诸菩萨唯灭诸幻。<a id="a-SD"></a>不取作用　以诸幻境无边难可穷究。<a id="a-SE"></a>故直云灭。<a id="a-SF"></a>灭者绝念也。<a id="a-SG"></a>作用施为又妨禅寂。<a id="a-SH"></a>故云不取。<a id="a-SI"></a>入佛境界经云。<a id="a-SJ"></a>诸法犹如幻。<a id="a-SK"></a>如幻不可得。<a id="a-SL"></a>离诸幻法故敬礼无所观。</p>
  <p id="aSM">独断烦恼　独者不假诸行也。<a id="a-SN"></a>正是绝待之义。</p>
  <p id="aSO">烦恼断尽便证实相　但与灵心相应。<a id="a-SP"></a>烦恼自无所有。<a id="a-SQ"></a>无所有处即为证也。</p>
  <p id="aSR">此菩萨者名单修禅那　结名。<a id="a-SS"></a>后交络三观。<a id="a-ST"></a>每以一观为头。<a id="a-SU"></a>兼于余三。<a id="a-SV"></a>交络成七。<a id="a-SW"></a>三七故有二十一轮。<a id="a-SX"></a>兼前三单及后一圆。<a id="a-SY"></a>足二十五然每一观为头。<a id="a-SZ"></a>七段之中皆有四节。<a id="a-Sa"></a>初两段二二共合。<a id="a-Sb"></a>次两段三行次第。<a id="a-Sc"></a>次有一段先一后齐。<a id="a-Sd"></a>后有两段先齐后一。<a id="a-Se"></a>今每观为首之中。<a id="a-Sf"></a>但长科七段。<a id="a-Sg"></a>又缘每轮辨其先后。<a id="a-Sh"></a>一一须牒观名。<a id="a-Si"></a>今恐文繁。<a id="a-Sj"></a>每观但各举一字以论其次。<a id="a-Sk"></a>谓初静次幻后寂。<a id="a-Sl"></a>寂与静异者。<a id="a-Sm"></a>静是二乘境。<a id="a-Sn"></a>寂是佛境。<a id="a-So"></a>又静是禅定。<a id="a-Sp"></a>寂是涅槃。<a id="a-Sq"></a>文中三。<a id="a-Sr"></a>初七轮静观为首。<a id="a-Ss"></a>兼于幻寂。<a id="a-St"></a>次七轮幻观为首。<a id="a-Su"></a>兼于静寂。<a id="a-Sv"></a>后七轮寂观为首。<a id="a-Sw"></a>兼于静幻初中七观。<a id="a-Sx"></a>一运舟兼济观。<a id="a-Sy"></a>菩萨修定以出尘即运舟。<a id="a-Sz"></a>发慧以化物即兼济。</p>
  <p id="aT0">若诸菩萨先取至静　标静观为首。</p>
  <p id="aT1">以静慧心　从静蹑迹起也。</p>
  <p id="aT2">照诸幼者。<a id="a-T3"></a>便于是中起菩萨行　兼修幻观。<a id="a-T4"></a>若无静慧则自居幻化。<a id="a-T5"></a>何能照幻。</p>
  <p id="aT6">此菩萨者。<a id="a-T7"></a>名先修奢摩他。<a id="a-T8"></a>后修三摩钵提　结名。<a id="a-T9"></a>二湛海澄空观。<a id="a-TA"></a>湛海则波澜不动先静观以反流。<a id="a-TB"></a>澄空则水性清明。<a id="a-TC"></a>后寂观以显性。</p>
  <p id="aTD">若诸菩萨以静慧故(静也)证至静性　寂也蹑静而兼修寂矣。</p>
  <p id="aTE">便断烦恼永出生死　二观功用断烦恼是因亡。<a id="a-TF"></a>出生死是果丧。</p>
  <p id="aTG">此菩萨者。<a id="a-TH"></a>名先修奢摩他。<a id="a-TI"></a>后修禅那　结名三首罗三目观。<a id="a-TJ"></a>三观俱修。<a id="a-TK"></a>如摩醯首罗面上三目。</p>
  <p id="aTL">若诸菩萨以寂静慧(静也)复现幻力种种变化。<a id="a-TM"></a>度诸众生(次幻)后断烦恼而入寂灭(后寂)此菩萨者。<a id="a-TN"></a>名先修奢摩他中修三摩钵提。<a id="a-TO"></a>后修禅那　结名四三点齐修观三点者梵之伊字。<a id="a-TP"></a>悫意云。<a id="a-TQ"></a>一人俱修三观。<a id="a-TR"></a>即名为齐。<a id="a-TS"></a>非谓同时。</p>
  <p id="aTT">若诸菩萨以至诤力(静)断烦恼已(寂)后起菩萨清净妙行。<a id="a-TU"></a>度诸众生　幻也。<a id="a-TV"></a>烦恼既尽爱见已无。<a id="a-TW"></a>故所起行无不净妙。<a id="a-TX"></a>可解他缚。</p>
  <p id="aTY">此菩萨者。<a id="a-TZ"></a>名先修奢摩他中修禅那。<a id="a-Ta"></a>后修三摩钵提　结名五品字单双观。<a id="a-Tb"></a>上单静观如上一口。<a id="a-Tc"></a>后双明寂幻。<a id="a-Td"></a>如下两口。<a id="a-Te"></a>故云单双。</p>
  <p id="aTf">若诸菩萨以至静力(静)心断烦恼。<a id="a-Tg"></a>复度众生。<a id="a-Th"></a>建立境界　齐兼幻寂。<a id="a-Ti"></a>初句是寂。<a id="a-Tj"></a>后二句是幻。<a id="a-Tk"></a>内断烦恼外度众生。</p>
  <p id="aTl">此菩萨者。<a id="a-Tm"></a>名先修奢摩他。<a id="a-Tn"></a>齐修三摩钵提禅那　结名六独足双头观。<a id="a-To"></a>白泽图中有山精。<a id="a-Tp"></a>头如鼓有两面。<a id="a-Tq"></a>前后俱见此喻静幻双照二利齐运。<a id="a-Tr"></a>如双头也。<a id="a-Ts"></a>单寂观如独足也。</p>
  <p id="aTt">若诸菩萨以至静力。<a id="a-Tu"></a>资发变化　齐标静幻。<a id="a-Tv"></a>以至静力资助策发变化之力。<a id="a-Tw"></a>以度众生。</p>
  <p id="aTx">后断烦恼　兼寂。<a id="a-Ty"></a>前二利备故入中道。<a id="a-Tz"></a>此与前异。<a id="a-U0"></a>前则静独为初。<a id="a-U1"></a>后始兼寂幻。<a id="a-U2"></a>此则静与幻齐为初。<a id="a-U3"></a>后始单兼于寂。</p>
  <p id="aU4">此菩萨者。<a id="a-U5"></a>名齐修奢摩他三摩钵提。<a id="a-U6"></a>后修禅那　结名七。<a id="a-U7"></a>果落华敷观。<a id="a-U8"></a>即以静定之树。<a id="a-U9"></a>结寂灭中道之果。<a id="a-UA"></a>后敷华者。<a id="a-UB"></a>复以幻观入有情界。<a id="a-UC"></a>度诸众生。<a id="a-UD"></a>同令获得涅槃之果。</p>
  <p id="aUE">若诸菩萨以至静力用资寂灭(齐灭)后起作用变化世界(兼幻)。<a id="a-UF"></a>此菩萨者。<a id="a-UG"></a>名齐修奢摩他禅那。<a id="a-UH"></a>后修三摩钵提　次七轮一一标幻为首。<a id="a-UI"></a>次兼余二。<a id="a-UJ"></a>今初先武后文观。<a id="a-UK"></a>武王伐纣后铸戈戟为农器。<a id="a-UL"></a>喻此菩萨先变化种种已后入静观。</p>
  <p id="aUM">若诸菩萨以变化力。<a id="a-UN"></a>种种随顺(标幻)而取至静(兼静)。<a id="a-UO"></a>此菩萨者。<a id="a-UP"></a>名先修三摩钵提。<a id="a-UQ"></a>后修奢摩他　二功成退职观。<a id="a-UR"></a>菩萨发慧利物即是功成。<a id="a-US"></a>习寂内修名为退职。</p>
  <p id="aUT">若诸菩萨以变化力。<a id="a-UU"></a>种种境界(幻)而取寂灭(兼寂)。<a id="a-UV"></a>此菩萨者。<a id="a-UW"></a>名先修三摩钵提。<a id="a-UX"></a>后修禅那　二幻师解术观。<a id="a-UY"></a>先起变化作术法。<a id="a-UZ"></a>后归静体寂故解术。</p>
  <p id="aUa">诸菩萨以变化力而作佛事(幻)。<a id="a-Ub"></a>安住寂静(静也)而断烦恼(寂)。<a id="a-Uc"></a>此菩萨者。<a id="a-Ud"></a>名先修三摩钵提中修奢摩他。<a id="a-Ue"></a>后修禅那　四神龙隐海观。<a id="a-Uf"></a>起幻化生如神龙布云雨。<a id="a-Ug"></a>归体入静。<a id="a-Uh"></a>如隐海也。</p>
  <p id="aUi">若诸菩萨以变化力。<a id="a-Uj"></a>无碍作用(幻)断烦恼故(寂)安住至静(静也)。<a id="a-Uk"></a>此菩萨者。<a id="a-Ul"></a>名先修三摩钵提中修禅那后修奢摩他　五龙树通真观。<a id="a-Um"></a>先起幻后归静寂。<a id="a-Un"></a>如龙树初行幻术广化邪途后习真乘自阶圣果。</p>
  <p id="aUo">若诸菩萨以变化力。<a id="a-Up"></a>方便作用(幻)至静寂灭。<a id="a-Uq"></a>二俱随顺　齐兼静寂。</p>
  <p id="aUr">此菩萨者。<a id="a-Us"></a>名先修三摩钵提。<a id="a-Ut"></a>齐修奢摩他禅那　六商那示相观。<a id="a-Uu"></a>商那和修即优波鞠多之师也。<a id="a-Uv"></a>先以神力示相降伏鞠多弟子慢心后。<a id="a-Uw"></a>乃入定归寂。</p>
  <p id="aUx">若诸菩萨以变化力。<a id="a-Uy"></a>种种起用资于至静(齐静)后断烦恼(兼寂)。<a id="a-Uz"></a>此菩萨者。<a id="a-V0"></a>名齐修三摩钵提奢摩他。<a id="a-V1"></a>后修禅那　七大通宴默观。<a id="a-V2"></a>大通如来先化用利物。<a id="a-V3"></a>后自归寂。</p>
  <p id="aV4">若诸菩萨以变化力。<a id="a-V5"></a>资于寂灭(齐寂)后住清净无作静虑(兼静)。<a id="a-V6"></a>此菩萨者。<a id="a-V7"></a>名齐修三摩钵提禅那。<a id="a-V8"></a>后修奢摩他　后七轮一一标寂为首。<a id="a-V9"></a>次兼余二。<a id="a-VA"></a>此初宝明空海观。<a id="a-VB"></a>佛顶经云。<a id="a-VC"></a>同入如来宝明空海。<a id="a-VD"></a>今灵心观。<a id="a-VE"></a>即本觉明。<a id="a-VF"></a>如宝明也。<a id="a-VG"></a>后静观如空海也。</p>
  <p id="aVH">若诸菩萨以寂灭力(寂)而起至静住于清净(兼静)。<a id="a-VI"></a>此菩萨者。<a id="a-VJ"></a>名先修禅那。<a id="a-VK"></a>后修奢摩他　二虚空妙用观。<a id="a-VL"></a>灵心之体如虚空。<a id="a-VM"></a>起化即妙用。</p>
  <p id="aVN">若诸菩萨以寂灭力(寂)。<a id="a-VO"></a>而起作用。<a id="a-VP"></a>于一切境寂用随顺(兼)。<a id="a-VQ"></a>此菩萨者。<a id="a-VR"></a>名先修禅那。<a id="a-VS"></a>后修三摩钵提　三舜若呈禅观。<a id="a-VT"></a>舜若即虚空神。<a id="a-VU"></a>遇日光映之暂现。<a id="a-VV"></a>如此先寂次静后幻。</p>
  <p id="aVW">若诸菩萨以寂灭力。<a id="a-VX"></a>种种自性(寂)安于静虑(静)而起变化(幻)。<a id="a-VY"></a>此菩萨者。<a id="a-VZ"></a>名先修禅那中修奢摩他。<a id="a-Va"></a>后修三摩钵提　四饮光归定观。<a id="a-Vb"></a>大迦葉也。<a id="a-Vc"></a>先证体次起神通。<a id="a-Vd"></a>后乃归定。</p>
  <p id="aVe">若诸菩萨以寂灭力。<a id="a-Vf"></a>无作自性(寂)起于作用清净境界(幻)归于静虑(静)。<a id="a-Vg"></a>此菩萨者。<a id="a-Vh"></a>名先修禅那中修三摩钵提。<a id="a-Vi"></a>后修奢摩他　五多宝呈通观。<a id="a-Vj"></a>多宝佛先成道证如体。<a id="a-Vk"></a>后于塔中发起法华。<a id="a-Vl"></a>如静幻无碍。</p>
  <p id="aVm">若诸菩萨以寂灭力。<a id="a-Vn"></a>种种清净(寂)而住静虑起于变化　齐兼静幻。</p>
  <p id="aVo">此菩萨者。<a id="a-Vp"></a>名先修禅那。<a id="a-Vq"></a>齐修奢摩他三摩钵提　六下方腾化观。<a id="a-Vr"></a>即法华菩萨六万恒沙从下方现。</p>
  <p id="aVs">若诸菩萨以寂灭力。<a id="a-Vt"></a>资于至静(齐静)而起变化(兼幻)。<a id="a-Vu"></a>此菩萨者。<a id="a-Vv"></a>名齐修禅那奢摩他。<a id="a-Vw"></a>后修三摩钵提　七帝心含变观。<a id="a-Vx"></a>此宝含诸物像。<a id="a-Vy"></a>对即变应应而还空。<a id="a-Vz"></a>如灵心观成包含德用应缘起幻而复安静。</p>
  <p id="aW0">若诸菩萨以寂灭力。<a id="a-W1"></a>资于变化(齐幻)而起至静清明境慧(兼静)。<a id="a-W2"></a>此菩萨者。<a id="a-W3"></a>名齐修禅那三摩钵提。<a id="a-W4"></a>后修奢摩他　后有一轮圆修二观。<a id="a-W5"></a>此名如意圆修观。<a id="a-W6"></a>如意宝珠四方俱照。<a id="a-W7"></a>大智顿觉三观齐修。</p>
  <p id="aW8">若诸菩萨以圆觉慧　称圆觉而发慧故。</p>
  <p id="aW9">圆合一切　圆融和合一切事理性相真妄色空等类。<a id="a-WA"></a>举体相应。<a id="a-WB"></a>是为圆合。<a id="a-WC"></a>谓由圆觉合理理即非理。<a id="a-WD"></a>故全即事。<a id="a-WE"></a>又由以觉合事事即非事。<a id="a-WF"></a>故全即理。<a id="a-WG"></a>余性相等皆同此说。<a id="a-WH"></a>中道义谛于是现焉。<a id="a-WI"></a>非理非事双遮显中。<a id="a-WJ"></a>即理即事双照显中。<a id="a-WK"></a>遮照同时是为圆觉。</p>
  <p id="aWL">于诸性　依此修静观。</p>
  <p id="aWM">相　依此修幻观。</p>
  <p id="aWN">无离觉性　依此修寂观故。<a id="a-WO"></a>科云圆修三观矣。<a id="a-WP"></a>又以圆觉合一切。<a id="a-WQ"></a>是从体起用。<a id="a-WR"></a>性相无异觉性。<a id="a-WS"></a>是会用归体。<a id="a-WT"></a>体用无碍寂照同时。<a id="a-WU"></a>是为圆满无上妙觉。</p>
  <p id="aWV">此菩萨者。<a id="a-WW"></a>名为圆修三种自性清净随顺　三结成正因。</p>
  <p id="aWX">善男子。<a id="a-WY"></a>是名菩萨二十五轮。<a id="a-WZ"></a>一切菩萨修行如是　可见四总示修习。</p>
  <p id="aWa">若诸菩萨及末世众生。<a id="a-Wb"></a>依此轮者　示修习者。<a id="a-Wc"></a>修此二十五轮之时。<a id="a-Wd"></a>于事中威仪法式及用心方便三业事理。<a id="a-We"></a>具足修习之意。</p>
  <p id="aWf">当持梵行(戒也)寂静(定也)思惟　慧也。<a id="a-Wg"></a>具戒定慧心在观门。<a id="a-Wh"></a>如是修行必定成佛。</p>
  <p id="aWi">求哀忏悔经三七日　多生业累恐障净心。<a id="a-Wj"></a>忏悔求哀发露先罪。<a id="a-Wk"></a>日数若少虑不精诚。<a id="a-Wl"></a>三七日中已彰恳祷。<a id="a-Wm"></a>忏悔之义下道场加行中当释。</p>
  <p id="aWn">于二十五轮。<a id="a-Wo"></a>各安标记　书此二十五轮名字文句。<a id="a-Wp"></a>安置道场之中。<a id="a-Wq"></a>礼念虔诚精祈一行。</p>
  <p id="aWr">至心求哀随手结取　若自的乐一门。<a id="a-Ws"></a>随便积习。<a id="a-Wt"></a>若胜劣难分不能自决。<a id="a-Wu"></a>即凭圣力以卜应修。<a id="a-Wv"></a>信手取之不宜简择。</p>
  <p id="aWw">依结开示便知顿渐　依所捻结。<a id="a-Wx"></a>开而视之顿渐自知。<a id="a-Wy"></a>无贪余观。</p>
  <p id="aWz">一念疑悔即不成就　心怀疑阻并失前功。<a id="a-X0"></a>纵使再修稍难成就。<a id="a-X1"></a>据根验理必在于兹。<a id="a-X2"></a>无乃等闲轻于事相。<a id="a-X3"></a>偈中亦四全同长行。</p>
  <p id="aX4">尔时世尊欲重宣此义。<a id="a-X5"></a>而说偈言(标举)</p>
  <p id="aX6">辨音汝当知　　一切诸菩萨</p>
  <p id="aX7">无碍清净慧　　皆依禅定生</p>
  <p id="aX8">今修观之人先以所依之体为本而起观行。<a id="a-X9"></a>长行云圆觉清净。<a id="a-XA"></a>无能所修心宜此理。<a id="a-XB"></a>即禅定义。</p>
  <p id="aXC">所谓奢摩他　　三摩提禅那</p>
  <p id="aXD">三法顿渐修　　有二十五种</p>
  <p id="aXE">长广偈略。</p>
  <p id="aXF">十方诸如来　　三世修行者</p>
  <p id="aXG">无不因此法　　而得成菩提</p>
  <p id="aXH">正结所为。</p>
  <p id="aXI">唯除顿觉人　　并法不随顺</p>
  <p id="aXJ">简非所为也。<a id="a-XK"></a>长无偈有。<a id="a-XL"></a>今为二释。<a id="a-XM"></a>一者两句皆作上根释。<a id="a-XN"></a>谓唯除上根圆顿悟解之人。<a id="a-XO"></a>并及于一切定相之法不随顺者。<a id="a-XP"></a>则不必具依二十五轮及道场探结等。<a id="a-XQ"></a>不随顺法者。<a id="a-XR"></a>不取相也。<a id="a-XS"></a>既不随相即随真觉。<a id="a-XT"></a>此乃顿入圆明触目合道。<a id="a-XU"></a>不可加之绳索伤乎无疮。<a id="a-XV"></a>是前知幻即离不作方便等类。<a id="a-XW"></a>故除之矣。<a id="a-XX"></a>二者下句作无信下根释。<a id="a-XY"></a>谓都不信者。<a id="a-XZ"></a>闻之不能随顺。<a id="a-Xa"></a>依此则上智与下愚不移也。<a id="a-Xb"></a>前释不随。<a id="a-Xc"></a>不随倒法。<a id="a-Xd"></a>此释不随。<a id="a-Xe"></a>不随正法。</p>
  <p id="aXf">一切诸菩萨　　及末世众生</p>
  <p id="aXg">常当持此轮　　随顺勤修习</p>
  <p id="aXh">依佛大悲力　　不久证涅槃</p>
 </body>
</html>