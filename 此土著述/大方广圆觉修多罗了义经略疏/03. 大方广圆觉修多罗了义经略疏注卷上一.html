<!doctype html>
<html id="z3IBWxp1bD" data-ver="2158">
 <head>
  <meta charset="utf-8">
  <meta author="宗密">
  <meta library="龙藏">
  <meta catalog="此土著述">
  <meta period="唐">
 </head>
 <body>
  <h1 id="a1">大方广圆觉修多罗了义经略疏注卷上一</h1>
  <p id="a2">将解此经。<a id="a-3"></a>十门分别。<a id="a-4"></a>一教起因缘。<a id="a-5"></a>二藏乘分摄。<a id="a-6"></a>三权实对辩。<a id="a-7"></a>四分齐幽深。<a id="a-8"></a>五所被机宜。<a id="a-9"></a>六能诠体性。<a id="a-A"></a>七宗趣通别。<a id="a-B"></a>八修证阶差。<a id="a-C"></a>九通释名题十别解文义。<a id="a-D"></a>初有通别通谓酬因酬请显理度生。<a id="a-E"></a>一代教兴皆由是矣。<a id="a-F"></a>若原佛本意。<a id="a-G"></a>则唯为一大事因缘故。<a id="a-H"></a>别者。<a id="a-I"></a>有十所为故说此经。</p>
  <p id="aJ">一显示因行有本故　圆照净觉了无明空。<a id="a-K"></a>发清净心方修万行。</p>
  <p id="aL">二泯绝果相成圆故　本无菩提涅槃。<a id="a-M"></a>唯是清净觉性。<a id="a-N"></a>故无始终增减。<a id="a-O"></a>方为究竟之果。</p>
  <p id="aP">三决择悟理应修故　普贤问意云。<a id="a-Q"></a>觉性本圆一切如幻。<a id="a-R"></a>幻空无体。<a id="a-S"></a>谁曰修行。<a id="a-T"></a>如其不修何因证觉。<a id="a-U"></a>佛说因起幻智以除诸幻。<a id="a-V"></a>幻尽智泯觉心圆明。<a id="a-W"></a>然今唯说空幻者。<a id="a-X"></a>溺在无修。<a id="a-Y"></a>修习之徒缚于有得。<a id="a-Z"></a>良由悟修之意似反而符。<a id="a-a"></a>故最难明。<a id="a-b"></a>理须决择。</p>
  <p id="ac">四穷尽甚深疑念故　菩萨难意云。<a id="a-d"></a>众生本佛。<a id="a-e"></a>今既无明。<a id="a-f"></a>十方如来后应烦恼。<a id="a-g"></a>佛答意云。<a id="a-h"></a>即此分别便是无明。<a id="a-i"></a>故见圆觉亦同流转。<a id="a-j"></a>如云驶月运等。<a id="a-k"></a>但一念不生。<a id="a-l"></a>则前后际断。<a id="a-m"></a>如医差华亡等。<a id="a-n"></a>众生即佛。<a id="a-o"></a>人罕能知。<a id="a-p"></a>知而寡信。<a id="a-q"></a>信而鲜解。<a id="a-r"></a>解亦难臻此境。<a id="a-s"></a>今经决了实谓穷源。<a id="a-t"></a>苟能精通群疑自释。</p>
  <p id="au">五除断轮回根本故　发业成种。<a id="a-v"></a>无明为根。<a id="a-w"></a>润业受生。<a id="a-x"></a>贪爱为本。<a id="a-y"></a>若不识其相贼即能为。<a id="a-z"></a>若不达其空。<a id="a-10"></a>永不可断。<a id="a-11"></a>故答文殊弥勒。<a id="a-12"></a>究了尽其根源。</p>
  <p id="a13">六搜索菩提隐障故　谓我人众生寿命。<a id="a-14"></a>虽名同诸教。<a id="a-15"></a>而行相深密。<a id="a-16"></a>从粗至细展转难除故净业一章重重搜索。</p>
  <p id="a17">七少文能摄多门故　文唯二十八纸。<a id="a-18"></a>义具顿渐空有悟修性相。</p>
  <p id="a19">八一法　一一文中。<a id="a-1A"></a>无不标依圆觉结入圆觉。</p>
  <p id="a1B">巧被三根故　普眼观门被上根。<a id="a-1C"></a>三观诸轮被中根。<a id="a-1D"></a>道场加行被下根。</p>
  <p id="a1E">九令修称性深禅故　三观皆以悟净圆觉为本。</p>
  <p id="a1F">十劝事离相明师故　佛本是而勤修。<a id="a-1G"></a>惑元无而须断。<a id="a-1H"></a>无轨可则。<a id="a-1I"></a>无迹可依。<a id="a-1J"></a>必须离相明师触向晓喻。<a id="a-1K"></a>故令亲近尽命亡躯等。</p>
  <p id="a1L">二藏乘分摄者。<a id="a-1M"></a>谓三藏之中修多罗摄。<a id="a-1N"></a>二藏之中菩萨藏摄。<a id="a-1O"></a>诸乘之中一乘所摄。<a id="a-1P"></a>十二分中　一契经。<a id="a-1Q"></a>二应颂三授记。<a id="a-1R"></a>四讽颂。<a id="a-1S"></a>五因缘。<a id="a-1T"></a>六自说。<a id="a-1U"></a>七本事。<a id="a-1V"></a>八本生。<a id="a-1W"></a>九方广。<a id="a-1X"></a>十未曾有。<a id="a-1Y"></a>十一譬喻。<a id="a-1Z"></a>十二论义。</p>
  <p id="a1a">契经方广二分所摄。<a id="a-1b"></a>三权实对辨者。<a id="a-1c"></a>然西域此方古今诸德立宗判教离合有殊。<a id="a-1d"></a>或一味不分或开宗料简。<a id="a-1e"></a>今将略叙。<a id="a-1f"></a>且启二门。<a id="a-1g"></a>初则不分。<a id="a-1h"></a>后明分教。<a id="a-1i"></a>不分之意其有五焉。<a id="a-1j"></a>一理本一味殊途同归故。<a id="a-1k"></a>二一音普应一雨普滋故。<a id="a-1l"></a>三原佛本意为一事故。<a id="a-1m"></a>四随一一文众解不同故。<a id="a-1n"></a>五多种说法成枝流故。<a id="a-1o"></a>故不可分。<a id="a-1p"></a>即后魏流支。<a id="a-1q"></a>姚秦罗什。<a id="a-1r"></a>立一音教。<a id="a-1s"></a>是此意也。<a id="a-1t"></a>其分教者。<a id="a-1u"></a>有其八意　初五翻前后三别说。</p>
  <p id="a1v">一理虽一味诠有浅深故。<a id="a-1w"></a>二佛虽一音教随机异故。<a id="a-1x"></a>三本意未申随他意语故。<a id="a-1y"></a>四言有通别就显说故。<a id="a-1z"></a>五由辨权实不住枝流故。<a id="a-20"></a>六王之密语语同事别故。<a id="a-21"></a>七不识佛意。<a id="a-22"></a>以深为浅失于大利。<a id="a-23"></a>以浅为深虚其功故。<a id="a-24"></a>八诸佛菩萨亦自分故。<a id="a-25"></a>以斯等意。<a id="a-26"></a>开则得多失少。<a id="a-27"></a>合则得少失多。<a id="a-28"></a>但能虚己求宗分。<a id="a-29"></a>亦何乖大旨。<a id="a-2A"></a>故今分之。<a id="a-2B"></a>然就分教。<a id="a-2C"></a>又诸德不同。<a id="a-2D"></a>今依贤首大师。<a id="a-2E"></a>统收为五。<a id="a-2F"></a>一小乘教。<a id="a-2G"></a>二大乘始教。<a id="a-2H"></a>三终教。<a id="a-2I"></a>四一乘顿教。<a id="a-2J"></a>五圆教。<a id="a-2K"></a>初者以随机故。<a id="a-2L"></a>随他语故。<a id="a-2M"></a>说诸法数一向差别。<a id="a-2N"></a>以其简邪正辩凡圣分欣厌明因果。<a id="a-2O"></a>然其所说法数有七十五但说人空不明法空。<a id="a-2P"></a>唯依六识三毒。<a id="a-2Q"></a>建立染净根本未尽法源。<a id="a-2R"></a>故多诤论。<a id="a-2S"></a>二始教者。<a id="a-2T"></a>亦名分教。<a id="a-2U"></a>以深密第二第三时教同许定性无性俱不成佛故。<a id="a-2V"></a>今合之总为一教此既未尽大乘法理。<a id="a-2W"></a>故立为初。<a id="a-2X"></a>有不成佛。<a id="a-2Y"></a>故名为分。<a id="a-2Z"></a>广说法相。<a id="a-2a"></a>削繁录数犹有一百。<a id="a-2b"></a>少说法性。<a id="a-2c"></a>所说法性即法相数。<a id="a-2d"></a>决择分明故少诤论。<a id="a-2e"></a>三终教者。<a id="a-2f"></a>亦名实教。<a id="a-2g"></a>定性二乘无性阐提。<a id="a-2h"></a>悉当成佛。<a id="a-2i"></a>方尽大乘至极之说。<a id="a-2j"></a>故立为终。<a id="a-2k"></a>以称实理故名为实。<a id="a-2l"></a>少说法相多说法性。<a id="a-2m"></a>所说法相亦会归性。<a id="a-2n"></a>故无诤论。<a id="a-2o"></a>上二教并依地位渐次修成。<a id="a-2p"></a>总名为渐。<a id="a-2q"></a>然大乘教总有三宗。<a id="a-2r"></a>谓法相破相　二皆渐教之始。<a id="a-2s"></a>即戒贤智光二论师。<a id="a-2t"></a>各依一经立三时教。<a id="a-2u"></a>互相破斥。<a id="a-2v"></a>而传习者。<a id="a-2w"></a>皆认法性之经。<a id="a-2x"></a>成立自宗之义。</p>
  <p id="a2y">法性　通于顿渐。<a id="a-2z"></a>渐即终教。<a id="a-30"></a>终于始故。<a id="a-31"></a>顿如后说。</p>
  <p id="a32">今将法性对二宗料简。<a id="a-33"></a>即为二门。<a id="a-34"></a>一对法相。<a id="a-35"></a>二对破相。<a id="a-36"></a>初中性相二宗有多差别。<a id="a-37"></a>今随类束略叙十条。<a id="a-38"></a>一三乘　性五故也。<a id="a-39"></a>初小次一不了。<a id="a-3A"></a>后具三乘为了。<a id="a-3B"></a>深密云云。</p>
  <p id="a3C">一乘　生一故也。<a id="a-3D"></a>初小次二不了。<a id="a-3E"></a>后唯一乘为了。<a id="a-3F"></a>法华等云云。</p>
  <p id="a3G">三五性　楞伽等中皆说五种性故。</p>
  <p id="a3H">一性　法华楞伽涅槃皆唯一性。<a id="a-3I"></a>趣寂声闻余国佛度故。<a id="a-3J"></a>菩萨与记当作佛故。<a id="a-3K"></a>阐提有佛性故。<a id="a-3L"></a>摄论立法一居三后故法华破三多嫉怨故。</p>
  <p id="a3M">三唯心妄　八识从惑业生。</p>
  <p id="a3N">真　八识通如来藏。</p>
  <p id="a3O">四真如凝然　八识生灭故非随缘。</p>
  <p id="a3P">随缘　八识依藏性故但是真如随缘成立。</p>
  <p id="a3Q">五三性空有离　遍计空依圆有。</p>
  <p id="a3R">即　无性即圆。</p>
  <p id="a3S">六生佛不增不减　定性无性决不成佛故。<a id="a-3T"></a>生界不灭。<a id="a-3U"></a>一理齐平故。<a id="a-3V"></a>无增无减。</p>
  <p id="a3W">七二谛空有离　真俗条然。</p>
  <p id="a3X">即　第一义空该通真妄。</p>
  <p id="a3Y">八四相前后　灭表后无。</p>
  <p id="a3Z">同时　体性即灭。</p>
  <p id="a3a">九能所断证离　根后缘境断惑。<a id="a-3b"></a>以有为智证无为理。</p>
  <p id="a3c">即　惑即菩提。<a id="a-3d"></a>见即真如。</p>
  <p id="a3e">十佛身有为　四智依生灭识种故。<a id="a-3f"></a>报身有为。</p>
  <p id="a3g">无为　智依如来藏故。<a id="a-3h"></a>佛化身即常即法不堕诸数。<a id="a-3i"></a>况报体耶。</p>
  <p id="a3j">若知二教权实。<a id="a-3k"></a>二宗亦不相违。<a id="a-3l"></a>谓就机则三。<a id="a-3m"></a>约法则一。<a id="a-3n"></a>新熏则五。<a id="a-3o"></a>本有无二等。<a id="a-3p"></a>二对破相者。<a id="a-3q"></a>略有五别。<a id="a-3r"></a>一无性　以诸法无性为真如。</p>
  <p id="a3s">本性　以常住真心为真如。</p>
  <p id="a3t">二真智　能了无性者。</p>
  <p id="a3u">真知　一心真实本自能知。<a id="a-3v"></a>通于理智。<a id="a-3w"></a>彻于染净。<a id="a-3x"></a>如华严问明品说。</p>
  <p id="a3y">二二谛　色等俗也空即真也。</p>
  <p id="a3z">三谛　加第一义谛。<a id="a-40"></a>谓一真心性非空非色。<a id="a-41"></a>能空能色如镜之明。</p>
  <p id="a42">四三性空有　空宗有谓依计。<a id="a-43"></a>空谓圆成性宗。<a id="a-44"></a>即遍计情有理无。<a id="a-45"></a>依他相有性无。<a id="a-46"></a>圆成情无理有。<a id="a-47"></a>相无性有。</p>
  <p id="a48">五佛德空　虽说佛身五求不得。<a id="a-49"></a>得则虚忘。<a id="a-4A"></a>无得乃真。<a id="a-4B"></a>离一切相名佛功德。</p>
  <p id="a4C">有　诸佛皆具常乐我净真实功德。<a id="a-4D"></a>身智通光一一无尽。<a id="a-4E"></a>性自本有。<a id="a-4F"></a>不待机缘。</p>
  <p id="a4G">略辨此五。<a id="a-4H"></a>余可例知。<a id="a-4I"></a>然得意者亦不相违。<a id="a-4J"></a>谓一切法既皆是真心缘起。<a id="a-4K"></a>缘起无性还即真心。<a id="a-4L"></a>始不异本。<a id="a-4M"></a>知外无智。<a id="a-4N"></a>余谛性等例之可明。<a id="a-4O"></a>然此门与前后别。<a id="a-4P"></a>但教有始终渐顿之殊法非深浅之异。<a id="a-4Q"></a>四顿教者。<a id="a-4R"></a>但一念不生即名为佛。<a id="a-4S"></a>不依地位渐次而。<a id="a-4T"></a>说故立为顿　思益经。<a id="a-4U"></a>云得诸法正性。<a id="a-4V"></a>者。<a id="a-4W"></a>不从一地至于一地。<a id="a-4X"></a>楞伽经云。<a id="a-4Y"></a>初地即为八。<a id="a-4Z"></a>乃至无所有何次。</p>
  <p id="a4a">总不说法性。<a id="a-4b"></a>唯辩真性。<a id="a-4c"></a>一切所有唯是忘想。<a id="a-4d"></a>一切法界唯是绝言。<a id="a-4e"></a>五法三自性皆空。<a id="a-4f"></a>八识二无我都遣。<a id="a-4g"></a>诃教劝离毁相泯心。<a id="a-4h"></a>生心即妄不生即佛　泯之迹绝方显真性故。</p>
  <p id="a4i">五圆教者。<a id="a-4j"></a>明一位即一切位。<a id="a-4k"></a>一切位即一位。<a id="a-4l"></a>是故十信满心。<a id="a-4m"></a>即摄五位成正觉等。<a id="a-4n"></a>主伴具足故名圆教。<a id="a-4o"></a>即华严经也。<a id="a-4p"></a>所说唯是无尽法界。<a id="a-4q"></a>性海圆融缘起无碍。<a id="a-4r"></a>如帝网珠重重无尽。<a id="a-4s"></a>已知五教贯于群诠。<a id="a-4t"></a>未审此经与彼何摄。<a id="a-4u"></a>今显此义分作三门。<a id="a-4v"></a>一彼全摄此。<a id="a-4w"></a>此分摄彼。<a id="a-4x"></a>谓圆教也。<a id="a-4y"></a>二此分摄彼彼不摄此。<a id="a-4z"></a>谓初二也。<a id="a-50"></a>三彼此克体全相摄属。<a id="a-51"></a>即终顿也　权实对辨讫。</p>
  <p id="a52">四分齐幽深者。<a id="a-53"></a>约起信论明诸染法本末五重。<a id="a-54"></a>以显诸宗所诠分齐深浅。<a id="a-55"></a>论中初唯一心为本源。<a id="a-56"></a>二依一心开二门。<a id="a-57"></a>一者心真如门。<a id="a-58"></a>谓心性不生不灭。<a id="a-59"></a>二者心生灭门。<a id="a-5A"></a>谓依如来藏与生灭合。<a id="a-5B"></a>名阿黎耶识。<a id="a-5C"></a>三依此识明二义。<a id="a-5D"></a>一觉义(始本)。<a id="a-5E"></a>谓心体离念等。<a id="a-5F"></a>二不觉义。<a id="a-5G"></a>谓不如实知真如法一。<a id="a-5H"></a>不觉心起等。<a id="a-5I"></a>四依后义生三细。<a id="a-5J"></a>一依不觉故心动名业相。<a id="a-5K"></a>二依动故能见名转相。<a id="a-5L"></a>三依见故境界妄现名现相。<a id="a-5M"></a>五依最后生六粗。<a id="a-5N"></a>一智相　依境分别也。<a id="a-5O"></a>即法执俱生。</p>
  <p id="a5P">二相续相　依智起念不断。<a id="a-5Q"></a>即法执分别。</p>
  <p id="a5R">三执取相　心起着故。<a id="a-5S"></a>即我执俱生。</p>
  <p id="a5T">四计名字相　我见分别。<a id="a-5U"></a>上四皆惑。</p>
  <p id="a5V">五起业相(业也)。<a id="a-5W"></a>六业系苦相(报也)　言诸宗所诠分齐者。<a id="a-5X"></a>谓人天乘唯齐业报。<a id="a-5Y"></a>小乘唯后四粗。<a id="a-5Z"></a>法相极于三细。<a id="a-5a"></a>终顿通诠本末方穷初一心源。<a id="a-5b"></a>初一心源即此经圆觉妙心也。<a id="a-5c"></a>经标圆觉为宗本故。<a id="a-5d"></a>说染净法皆从觉心所现起故　第一重。</p>
  <p id="a5e">文殊章末即真如门。<a id="a-5f"></a>经名如来藏差别。<a id="a-5g"></a>即生灭门　第二重。</p>
  <p id="a5h">普眼一章即始本觉。<a id="a-5i"></a>征释无明即是不觉　第三重。</p>
  <p id="a5j">净业一章即三细二粗　第四重。</p>
  <p id="a5k">弥勒章初轮回因果。<a id="a-5l"></a>即后四粗　第五重。</p>
  <p id="a5m">是知圆觉极尽五重。<a id="a-5n"></a>标云。<a id="a-5o"></a>幽深良在斯矣。<a id="a-5p"></a>五所被机宜者。<a id="a-5q"></a>略有二种。<a id="a-5r"></a>初料简。<a id="a-5s"></a>后普收。<a id="a-5t"></a>初谓乐著名相以文为解者。<a id="a-5u"></a>系滞行位高推圣境者。<a id="a-5v"></a>情尚于空触言宾无者。<a id="a-5w"></a>自恃天真轻厌进习者。<a id="a-5x"></a>固执先闻担麻弃金者。<a id="a-5y"></a>如上皆非其器。<a id="a-5z"></a>反上即皆是器。<a id="a-60"></a>后普收者。<a id="a-61"></a>一切众生皆本有佛性。<a id="a-62"></a>但得闻之无不获益。<a id="a-63"></a>谓宿机深者悟入。<a id="a-64"></a>浅者信解。<a id="a-65"></a>都无宿种者。<a id="a-66"></a>亦皆熏成圆顿种性。<a id="a-67"></a>如华严经食金刚喻。<a id="a-68"></a>六能诠体性者。<a id="a-69"></a>略作四门。<a id="a-6A"></a>一随相门。<a id="a-6B"></a>复有二种。<a id="a-6C"></a>一声名句文体。<a id="a-6D"></a>体用假实相资故。<a id="a-6E"></a>故十地经有空中风(喻声)画(名等)之喻。<a id="a-6F"></a>二通摄所诠体。<a id="a-6G"></a>若不诠义文非教故。<a id="a-6H"></a>二唯识门。<a id="a-6I"></a>前二不离识故。<a id="a-6J"></a>然有本影之异。<a id="a-6K"></a>三归性门。<a id="a-6L"></a>此识无体唯是真如故。<a id="a-6M"></a>四无碍门。<a id="a-6N"></a>心境理事交彻相摄故。<a id="a-6O"></a>以一心法有二门故。<a id="a-6P"></a>七宗　当部所崇。</p>
  <p id="a6Q">趣　宗之所归。</p>
  <p id="a6R">通别者通论佛教因缘为宗　于中有小乘空宗法相法性圆融等异。<a id="a-6S"></a>今即法性。</p>
  <p id="a6T">别明此经又有总别。<a id="a-6U"></a>总以心(寂也)境(空也)空　遍计如蛇鬼等。<a id="a-6V"></a>下云。<a id="a-6W"></a>非作故无等。</p>
  <p id="a6X">寂　依他如影像等。<a id="a-6Y"></a>下云。<a id="a-6Z"></a>四大不动等。</p>
  <p id="a6a">觉性圆满　由空寂故圆满成实。</p>
  <p id="a6b">凡圣平等为宗　下云。<a id="a-6c"></a>觉圆明故。<a id="a-6d"></a>乃至根尘遍法界等。</p>
  <p id="a6e">令修行者忘情　由悟宗故即下缚脱八不等佛　由情忘故。</p>
  <p id="a6f">观行速成为趣。<a id="a-6g"></a>又以前趣为宗。<a id="a-6h"></a>令惑业消灭永绝轮回起大神用安乐自在为趣。<a id="a-6i"></a>别者有五对。<a id="a-6j"></a>一教义对。<a id="a-6k"></a>教说为宗义意为趣。<a id="a-6l"></a>二理事对。<a id="a-6m"></a>举事为宗显理为趣。<a id="a-6n"></a>三境行对。<a id="a-6o"></a>理境为宗观行为趣。<a id="a-6p"></a>四行寂对。<a id="a-6q"></a>观行为宗绝观为趣。<a id="a-6r"></a>五寂用对。<a id="a-6s"></a>绝观心寂为宗起大神用为趣。<a id="a-6t"></a>此五亦是从前起后渐渐相由矣。<a id="a-6u"></a>八修证阶差者谓若但。<a id="a-6v"></a>约教文唯生义解。<a id="a-6w"></a>忘诠修证复有其门。<a id="a-6x"></a>故以心传心历代不绝。<a id="a-6y"></a>自佛属迦葉展转于今。<a id="a-6z"></a>灯灯相承明明无尽。<a id="a-70"></a>然所传法不出定慧悟修顿渐。<a id="a-71"></a>无定无慧是狂是愚。<a id="a-72"></a>偏修一门无明邪见。<a id="a-73"></a>此二双运成两足尊。<a id="a-74"></a>故天台修行宗于止观。<a id="a-75"></a>其顿渐悟修者。<a id="a-76"></a>顿悟　日出孩生　渐修　霜消孩长。</p>
  <p id="a77">为解悟渐修顿悟　伐木入都。</p>
  <p id="a78">顿修渐悟　磨镜学射。</p>
  <p id="a79">渐修渐悟　如登九层台。<a id="a-7A"></a>足履渐高所鉴渐远。</p>
  <p id="a7B">并为证悟。<a id="a-7C"></a>若顿悟顿修　斩染綟丝。</p>
  <p id="a7D">则通三义谓先悟　廓然顿了。</p>
  <p id="a7E">后修　不着不证旷然合道。</p>
  <p id="a7F">为解悟先修(服药)后悟(病除)为证悟修　无心忘照悟　任运寂知。</p>
  <p id="a7G">一时即通解证。<a id="a-7H"></a>若云本具一切佛德为悟　如饮大海。</p>
  <p id="a7I">一念万行为修　得百川味。</p>
  <p id="a7J">亦通解证。<a id="a-7K"></a>此圆觉经备前诸说。<a id="a-7L"></a>为文殊一章。<a id="a-7M"></a>是顿解悟。<a id="a-7N"></a>普眼观成是顿证悟。<a id="a-7O"></a>三观诸轮是渐证悟。<a id="a-7P"></a>又三观一一首标悟净圆觉。<a id="a-7Q"></a>次明行相。<a id="a-7R"></a>后显功成。<a id="a-7S"></a>初中为对是顿悟渐修。<a id="a-7T"></a>中后为对是渐修顿悟。<a id="a-7U"></a>此等顿渐皆语用心。<a id="a-7V"></a>不同前门但是判教。<a id="a-7W"></a>苟得其意皆成定慧。<a id="a-7X"></a>如其失旨妄想无记。<a id="a-7Y"></a>冀诸学者审而修之。<a id="a-7Z"></a>其第九第十两门。<a id="a-7a"></a>便随本文注解。<a id="a-7b"></a>故不牒其科段。</p>
  <p id="a7c">大方广圆觉修多罗了义经　上五字所诠。<a id="a-7d"></a>谓圆觉是法。<a id="a-7e"></a>大方广是义。<a id="a-7f"></a>故文中标结指陈。<a id="a-7g"></a>一一只言圆觉不言大等。<a id="a-7h"></a>下六字属能诠。<a id="a-7i"></a>谓经是教法。<a id="a-7j"></a>修多罗了义。<a id="a-7k"></a>叹教胜能。<a id="a-7l"></a>经有五名。<a id="a-7m"></a>首题唯二。<a id="a-7n"></a>良以宗本体用是法义之宏纲。<a id="a-7o"></a>诠旨功能是言象之皎镜。<a id="a-7p"></a>事周义尽。<a id="a-7q"></a>须建五名。<a id="a-7r"></a>简要标题且存两号。<a id="a-7s"></a>大等三字是体相用。<a id="a-7t"></a>各有二义。<a id="a-7u"></a>大者当体得名。<a id="a-7v"></a>常遍为义。<a id="a-7w"></a>当体者。<a id="a-7x"></a>不同法相宗拣小之大。<a id="a-7y"></a>大外有小可拣。<a id="a-7z"></a>犹是分限。<a id="a-80"></a>岂为至大。<a id="a-81"></a>今以圆觉体无边涯绝诸分量。<a id="a-82"></a>强名大也。<a id="a-83"></a>常遍者。<a id="a-84"></a>常则竖通三世。<a id="a-85"></a>遍则横该十方。<a id="a-86"></a>竖者过去无始未来无终。<a id="a-87"></a>无有一法先之。<a id="a-88"></a>唯此先于诸法。<a id="a-89"></a>故名大也。<a id="a-8A"></a>故涅槃经云。<a id="a-8B"></a>所言大者。<a id="a-8C"></a>名之为常。<a id="a-8D"></a>横者十方穷之无有涯畔。<a id="a-8E"></a>涅槃又云。<a id="a-8F"></a>所言大者。<a id="a-8G"></a>其性广博。<a id="a-8H"></a>犹如虚空。<a id="a-8I"></a>方者就法得名。<a id="a-8J"></a>轨持为义。<a id="a-8K"></a>轨生物解。<a id="a-8L"></a>任持自性。<a id="a-8M"></a>持自性者。<a id="a-8N"></a>一切众生皆有本觉。<a id="a-8O"></a>虽流浪六道受种种身。<a id="a-8P"></a>而此觉性不曾失灭。<a id="a-8Q"></a>生解者。<a id="a-8R"></a>众生悟入知见。<a id="a-8S"></a>虽因善友开示。<a id="a-8T"></a>然其智解从觉性生。<a id="a-8U"></a>如水土之润生谷等牙。<a id="a-8V"></a>牙从种生不从水土。<a id="a-8W"></a>故文云。<a id="a-8X"></a>圆觉流出菩提涅槃及波罗蜜。<a id="a-8Y"></a>教授菩萨。<a id="a-8Z"></a>广者从用得名。<a id="a-8a"></a>广多广博为义。<a id="a-8b"></a>广多者。<a id="a-8c"></a>此圆觉性。<a id="a-8d"></a>本有过尘沙之妙用。<a id="a-8e"></a>潜兴密应无有休息。<a id="a-8f"></a>无有穷尽。<a id="a-8g"></a>广博者。<a id="a-8h"></a>此无尽之用一一同于觉性。<a id="a-8i"></a>无有边际无有分限。<a id="a-8j"></a>故文云。<a id="a-8k"></a>觉性遍满圆无际故。<a id="a-8l"></a>当知六根遍满法界。<a id="a-8m"></a>如是乃至八万四千陀罗尼门遍满法界。<a id="a-8n"></a>圆觉者直指法体。<a id="a-8o"></a>若不克体标指。<a id="a-8p"></a>则不知向来说何法大说何法广。<a id="a-8q"></a>圆者。<a id="a-8r"></a>满足周备。<a id="a-8s"></a>此外更无一法。<a id="a-8t"></a>觉者。<a id="a-8u"></a>虚明灵照无诸分别念想。<a id="a-8v"></a>故论云。<a id="a-8w"></a>所言觉义者。<a id="a-8x"></a>谓心体离念。<a id="a-8y"></a>离念相者等虚空界。<a id="a-8z"></a>即是如来平等法身。<a id="a-90"></a>依此法身说名本觉。<a id="a-91"></a>释曰。<a id="a-92"></a>此是释如来藏心生灭门中本觉之文也。<a id="a-93"></a>故知此觉非离凡局圣。<a id="a-94"></a>非离境局心。<a id="a-95"></a>心境凡圣本空唯是灵觉。<a id="a-96"></a>故言圆也下文说。<a id="a-97"></a>涅槃昨梦世界空华。<a id="a-98"></a>众生本成佛道。<a id="a-99"></a>又云。<a id="a-9A"></a>一切觉故。<a id="a-9B"></a>又云。<a id="a-9C"></a>幻灭觉圆满。<a id="a-9D"></a>或唯觉之一字是法。<a id="a-9E"></a>余四皆义。<a id="a-9F"></a>意言。<a id="a-9G"></a>此觉有广大义。<a id="a-9H"></a>有方圆义。<a id="a-9I"></a>谓体大而用广。<a id="a-9J"></a>理方而义圆。<a id="a-9K"></a>方是正直不偏不邪。<a id="a-9L"></a>圆是满足无亏无缺亦可大。<a id="a-9M"></a>方是体广圆是用。<a id="a-9N"></a>谓体大而方正不偏。<a id="a-9O"></a>用广而圆满无缺。<a id="a-9P"></a>故复以方连大。<a id="a-9Q"></a>以圆连广。<a id="a-9R"></a>又上三字是别。<a id="a-9S"></a>圆字是总意明。<a id="a-9T"></a>此觉具足三大之德。<a id="a-9U"></a>故名圆也。<a id="a-9V"></a>是则总别之德具彰。<a id="a-9W"></a>法义之门双指。<a id="a-9X"></a>故名大方广圆觉。<a id="a-9Y"></a>后能诠修多罗三字总指诸经。<a id="a-9Z"></a>了义二字叹此一部是诸经决了之义也。<a id="a-9a"></a>故下文云。<a id="a-9b"></a>是十二部经清净眼目。<a id="a-9c"></a>经之一字正是此典。<a id="a-9d"></a>修多罗者。<a id="a-9e"></a>此云契经。<a id="a-9f"></a>契谓契理契机。<a id="a-9g"></a>经谓贯穿摄化。<a id="a-9h"></a>谓贯穿所应知义。<a id="a-9i"></a>摄持所化生故。<a id="a-9j"></a>了义者。<a id="a-9k"></a>决择究竟显了之说。<a id="a-9l"></a>非覆相密意含隐之谭。<a id="a-9m"></a>然诸经中何者了义。<a id="a-9n"></a>何者不了。<a id="a-9o"></a>清凉大师答顺宗皇帝所问诸经了义云。<a id="a-9p"></a>佛一代教。<a id="a-9q"></a>若约本为一事。<a id="a-9r"></a>则八万度门莫非了义。<a id="a-9s"></a>若圆器受法无法不圆。<a id="a-9t"></a>得之由人亦皆为了义。<a id="a-9u"></a>此二不足简别。<a id="a-9v"></a>今约开方便门示真实相。<a id="a-9w"></a>则有了不了。<a id="a-9x"></a>故净名涅槃宝积等经皆云。<a id="a-9y"></a>依了义经。<a id="a-9z"></a>不依不了义经。<a id="a-A0"></a>不了义经。<a id="a-A1"></a>谓小乘教。<a id="a-A2"></a>了义经者。<a id="a-A3"></a>谓大乘教。<a id="a-A4"></a>大乘复有了不了。<a id="a-A5"></a>谓有大乘。<a id="a-A6"></a>虽六度悲智兼修。<a id="a-A7"></a>而定说三乘不一。<a id="a-A8"></a>亦非了义。<a id="a-A9"></a>若有会归一极。<a id="a-AA"></a>以玄炉陶于群像。<a id="a-AB"></a>智海总乎万流。<a id="a-AC"></a>无二无三无不成佛。<a id="a-AD"></a>中道理观不共二乘。<a id="a-AE"></a>方为了义。<a id="a-AF"></a>又大宝积经云。<a id="a-AG"></a>舍利弗。<a id="a-AH"></a>何等经中名为了义。<a id="a-AI"></a>何等经中名不了义。<a id="a-AJ"></a>舍利弗。<a id="a-AK"></a>若诸经中宣说世俗名不了义。<a id="a-AL"></a>宣说胜义名为了义。<a id="a-AM"></a>宣说作业烦恼名不了义。<a id="a-AN"></a>宣说烦恼业尽名为了义。<a id="a-AO"></a>宣说厌离生死趣求涅槃名不了义。<a id="a-AP"></a>宣说生死涅槃无二无别名为了义。<a id="a-AQ"></a>宣说种种文句差别名不了义。<a id="a-AR"></a>宣说甚深难见难觉名为了义。<a id="a-AS"></a>释曰。<a id="a-AT"></a>据上说了义行相。<a id="a-AU"></a>皆与圆觉相。<a id="a-AV"></a>当佛自料简固应无惑。<a id="a-AW"></a>经者契经。<a id="a-AX"></a>亦如上释。<a id="a-AY"></a>逐便从简。<a id="a-AZ"></a>又略契字。<a id="a-Aa"></a>问修多罗与经但唐梵之文异。<a id="a-Ab"></a>今双置题目。<a id="a-Ac"></a>岂非繁重。<a id="a-Ad"></a>答上则总指诸部。<a id="a-Ae"></a>此则唯目当经。<a id="a-Af"></a>对总叹别。<a id="a-Ag"></a>故非重也。<a id="a-Ah"></a>亦如大方等修多罗王经。<a id="a-Ai"></a>岂不亦修多罗王四字是总指诸部以叹其经耶。</p>
  <p id="aAj">罽宾沙门佛陀多罗译　开元释教目录云。<a id="a-Ak"></a>沙门佛陀多罗唐言觉救。<a id="a-Al"></a>北印度罽宾人也。<a id="a-Am"></a>于东都白马寺。<a id="a-An"></a>译圆觉经一部。<a id="a-Ao"></a>不载年月。<a id="a-Ap"></a>续古今译经图纪。<a id="a-Aq"></a>及贞元目录亦同。<a id="a-Ar"></a>北都藏海寺道诠法师疏。<a id="a-As"></a>又云。<a id="a-At"></a>羯湿弥罗三藏法师佛陀多罗。<a id="a-Au"></a>以长寿二年龙集癸已。<a id="a-Av"></a>持于梵本方至神都。<a id="a-Aw"></a>于白马寺传译两卷。<a id="a-Ax"></a>总二十八纸。<a id="a-Ay"></a>其度语笔授证义润文诸德具如别录。<a id="a-Az"></a>此下正释经文。<a id="a-B0"></a>总分三分。<a id="a-B1"></a>谓序正流通。<a id="a-B2"></a>序中证信便是发起。<a id="a-B3"></a>谓佛入大光明藏。<a id="a-B4"></a>与一切佛同住众生清净觉地。<a id="a-B5"></a>现诸净土。<a id="a-B6"></a>菩萨主伴皆入三昧。<a id="a-B7"></a>同一佛境。<a id="a-B8"></a>以表因果无异凡圣同源。<a id="a-B9"></a>显发此经旨趣如是。<a id="a-BA"></a>然证信序诸经皆同。<a id="a-BB"></a>是阿难请问佛令置之。<a id="a-BC"></a>亦为断疑息诤及异邪故。<a id="a-BD"></a>然虽具六成就。<a id="a-BE"></a>今随文便均于广略。<a id="a-BF"></a>总分为三。<a id="a-BG"></a>一信闻时主。<a id="a-BH"></a>二说处依真。<a id="a-BI"></a>三同体法众。<a id="a-BJ"></a>今初信闻时主。</p>
  <p id="aBK">如是　且兼我闻合释。<a id="a-BL"></a>即指法之辞也。<a id="a-BM"></a>如是之法我从佛闻。<a id="a-BN"></a>佛地论云。<a id="a-BO"></a>谓结集时诸菩萨众咸共请言。<a id="a-BP"></a>如汝所闻当如是说。<a id="a-BQ"></a>传法菩萨便许可彼言。<a id="a-BR"></a>如是当说。<a id="a-BS"></a>如我所闻。<a id="a-BT"></a>释曰。<a id="a-BU"></a>以佛地经在净土说故。<a id="a-BV"></a>论释结集者云是菩萨。<a id="a-BW"></a>又纂灵记云。<a id="a-BX"></a>摩诃衍藏。<a id="a-BY"></a>是文殊师利与阿难海。<a id="a-BZ"></a>于铁围山间结集故。<a id="a-Ba"></a>离释如是者。<a id="a-Bb"></a>信成就也。<a id="a-Bc"></a>智论云。<a id="a-Bd"></a>佛法大海。<a id="a-Be"></a>信为能入智为能度。<a id="a-Bf"></a>信者言是事如是。<a id="a-Bg"></a>不信者言是事不如是。<a id="a-Bh"></a>故肇公云。<a id="a-Bi"></a>信顺之辞也。<a id="a-Bj"></a>信则所言之理顺。<a id="a-Bk"></a>顺则师资之道成。<a id="a-Bl"></a>又圣人说法但为显如。<a id="a-Bm"></a>唯如为是。<a id="a-Bn"></a>故称如是。<a id="a-Bo"></a>又真不违俗名如。<a id="a-Bp"></a>俗顺于真为是。<a id="a-Bq"></a>又如者当理之言。<a id="a-Br"></a>是者无非之称。<a id="a-Bs"></a>又有无不二为如。<a id="a-Bt"></a>如非有无为是。<a id="a-Bu"></a>若唯就当经说者。<a id="a-Bv"></a>凡圣因果不异圆觉名如。<a id="a-Bw"></a>唯此因果方离过非为是。</p>
  <p id="aBx">我闻　闻成就也。<a id="a-By"></a>我即文殊及阿难海。<a id="a-Bz"></a>五蕴假者。<a id="a-C0"></a>云何称我。<a id="a-C1"></a>我有四种。<a id="a-C2"></a>一凡夫遍计。<a id="a-C3"></a>二外道宗计。<a id="a-C4"></a>三诸圣随世假分宾主。<a id="a-C5"></a>四法身真我。<a id="a-C6"></a>今是后二。<a id="a-C7"></a>故无过也。<a id="a-C8"></a>闻谓耳根发识。<a id="a-C9"></a>虽因耳处。<a id="a-CA"></a>废别从总故称我闻。<a id="a-CB"></a>非邪慢心而有所说。<a id="a-CC"></a>若无相宗。<a id="a-CD"></a>我既无我闻亦无闻。<a id="a-CE"></a>从缘空故。<a id="a-CF"></a>不坏假名即不闻闻尔。<a id="a-CG"></a>若约法性。<a id="a-CH"></a>此经旨趣传法菩萨。<a id="a-CI"></a>以我无我不二之真我根境非一异之妙。<a id="a-CJ"></a>耳闻真俗无碍之法门也。</p>
  <p id="aCK">一时　时成就也。<a id="a-CL"></a>师资合会说听究竟。<a id="a-CM"></a>总言一时。<a id="a-CN"></a>一时者。<a id="a-CO"></a>简异余时。<a id="a-CP"></a>时者随世假立。<a id="a-CQ"></a>如来说经时有无量。<a id="a-CR"></a>不能别举。<a id="a-CS"></a>一言略周故但云一时。<a id="a-CT"></a>如涅槃云。<a id="a-CU"></a>一时佛在恒河岸等。<a id="a-CV"></a>又诸方时分延促不同。<a id="a-CW"></a>故但言一时。<a id="a-CX"></a>若约当宗。<a id="a-CY"></a>即说听之时。<a id="a-CZ"></a>心境泯理。<a id="a-Ca"></a>智融凡圣。<a id="a-Cb"></a>如本始会。<a id="a-Cc"></a>此诸二法皆一之时。</p>
  <p id="aCd">婆伽婆　主成就也。<a id="a-Ce"></a>涅槃云。<a id="a-Cf"></a>能破烦恼名娑伽婆。<a id="a-Cg"></a>即当断德。<a id="a-Ch"></a>以显法身。<a id="a-Ci"></a>净土说经法报不分非应化矣。<a id="a-Cj"></a>故佛地经云。<a id="a-Ck"></a>是薄伽梵最净净觉。<a id="a-Cl"></a>极于法界。<a id="a-Cm"></a>尽于虚空。<a id="a-Cn"></a>穷未来际。<a id="a-Co"></a>若约诸经。<a id="a-Cp"></a>多是佛字翻云觉者。<a id="a-Cq"></a>谓心体离念。<a id="a-Cr"></a>觉了真妄性相故。<a id="a-Cs"></a>觉具三义。<a id="a-Ct"></a>谓自觉觉他觉满。<a id="a-Cu"></a>若约佛地论。<a id="a-Cv"></a>则具十义。<a id="a-Cw"></a>谓具二智离二障。<a id="a-Cx"></a>于一切性相能自开觉。<a id="a-Cy"></a>亦能开觉一切有情。<a id="a-Cz"></a>如睡梦觉。<a id="a-D0"></a>如莲华开。<a id="a-D1"></a>故名为佛。<a id="a-D2"></a>若依华严则说十佛。<a id="a-D3"></a>谓成正觉佛。<a id="a-D4"></a>愿佛。<a id="a-D5"></a>业报佛。<a id="a-D6"></a>住持佛。<a id="a-D7"></a>涅槃佛。<a id="a-D8"></a>法界佛。<a id="a-D9"></a>心佛。<a id="a-DA"></a>三昧佛。<a id="a-DB"></a>本性佛。<a id="a-DC"></a>随乐佛。<a id="a-DD"></a>若出其体即圆觉也。<a id="a-DE"></a>如题中释二说处。<a id="a-DF"></a>依真者。<a id="a-DG"></a>处成就也。<a id="a-DH"></a>谓佛入法性源。<a id="a-DI"></a>现无边无碍刹土。<a id="a-DJ"></a>亦不定分自他受用。<a id="a-DK"></a>故曰依真。<a id="a-DL"></a>然诸大乘经在净土中说者。<a id="a-DM"></a>今略举十以为其例。<a id="a-DN"></a>谓深密经法集经。<a id="a-DO"></a>称赞大乘经。<a id="a-DP"></a>密严经。<a id="a-DQ"></a>心印经。<a id="a-DR"></a>兴显经。<a id="a-DS"></a>大毗卢经。<a id="a-DT"></a>入印法门经。<a id="a-DU"></a>虚空藏经。<a id="a-DV"></a>佛地经云。<a id="a-DW"></a>如是我闻。<a id="a-DX"></a>一时薄伽梵。<a id="a-DY"></a>住最胜光曜。<a id="a-DZ"></a>放大光明普照无边世界。<a id="a-Da"></a>周圆无际超过三界所行之处。<a id="a-Db"></a>彼论释云。<a id="a-Dc"></a>此土受用土摄。<a id="a-Dd"></a>说此经佛是受用身。<a id="a-De"></a>此净土量无边际故若尔。<a id="a-Df"></a>此地上菩萨所应见闻。<a id="a-Dg"></a>何故于此化土中结集流布。<a id="a-Dh"></a>论自答云。<a id="a-Di"></a>佛为地上诸菩萨说。<a id="a-Dj"></a>令传法者结集流通又云。<a id="a-Dk"></a>说此经时地前大众。<a id="a-Dl"></a>见变化身居此秽土为其说法。<a id="a-Dm"></a>地上大众。<a id="a-Dn"></a>见受用身居佛净土为其说法。<a id="a-Do"></a>所闻虽同所见各别。<a id="a-Dp"></a>而传法者。<a id="a-Dq"></a>为令众生闻胜希愿证佛功德。<a id="a-Dr"></a>故就胜者所见结集。<a id="a-Ds"></a>言婆伽梵住最胜等。<a id="a-Dt"></a>文中二。<a id="a-Du"></a>初摄相归真。<a id="a-Dv"></a>后称真现土。<a id="a-Dw"></a>初中三。<a id="a-Dx"></a>一标入智用之源。<a id="a-Dy"></a>二明与凡圣同体。<a id="a-Dz"></a>三总彰称体圆遍。<a id="a-E0"></a>今初标入智用之源。</p>
  <p id="aE1">入于神通大光明藏　藏即宝性法界藏。<a id="a-E2"></a>起信心真如。<a id="a-E3"></a>是诸佛众生之本源。<a id="a-E4"></a>神通光明之性体。<a id="a-E5"></a>尘沙德用并蕴其中。<a id="a-E6"></a>百千通光皆从斯起。<a id="a-E7"></a>故云藏也。<a id="a-E8"></a>亦名法性。<a id="a-E9"></a>土亦名常寂光土。<a id="a-EA"></a>息诸分别。<a id="a-EB"></a>智与理冥名为入矣。<a id="a-EC"></a>然诸佛有常光放光。<a id="a-ED"></a>若约常光光即是藏。<a id="a-EE"></a>谓心性本明。<a id="a-EF"></a>迷之似闇。<a id="a-EG"></a>妄想既尽显焕无涯。<a id="a-EH"></a>故论云。<a id="a-EI"></a>心性不起即是大智慧光明遍照法界。<a id="a-EJ"></a>若约所放光及所起通。<a id="a-EK"></a>即神通光明之藏。</p>
  <p id="aEL">三昧正受　唐梵双彰也。<a id="a-EM"></a>安住藏中不受诸受名为正受。<a id="a-EN"></a>又三昧此云正思。<a id="a-EO"></a>谓在定时。<a id="a-EP"></a>于所缘境审正思察故。<a id="a-EQ"></a>二明与凡圣同体者。<a id="a-ER"></a>既入其源即同其体。<a id="a-ES"></a>故论云。<a id="a-ET"></a>无漏无明种种业幻。<a id="a-EU"></a>皆同真如性相。<a id="a-EV"></a>华严亦云。<a id="a-EW"></a>心佛及众生。<a id="a-EX"></a>是三无差别。<a id="a-EY"></a>文中二。<a id="a-EZ"></a>初明圣同。</p>
  <p id="aEa">一切　十方三世。</p>
  <p id="aEb">如来　本觉名如始觉名来。<a id="a-Ec"></a>始本不二名曰如来。<a id="a-Ed"></a>是则众生有本无始。<a id="a-Ee"></a>是如不来。</p>
  <p id="aEf">光严　重重交光照曜炳着。</p>
  <p id="aEg">住　安住永绝攀缘。</p>
  <p id="aEh">持　任持不失不坏后明凡同。</p>
  <p id="aEi">是诸众生清净觉地　迷真起妄妄见众生。<a id="a-Ej"></a>妄体元空。<a id="a-Ek"></a>全是本觉。<a id="a-El"></a>心地妄不能染故云清净。<a id="a-Em"></a>故论云。<a id="a-En"></a>一切众生本来常住入于涅槃。<a id="a-Eo"></a>然圣证此境。<a id="a-Ep"></a>直曰住持。<a id="a-Eq"></a>凡不知同但指觉地。<a id="a-Er"></a>三总彰称体圆遍。</p>
  <p id="aEs">身心寂灭平等本际　凡圣身心取相似异。<a id="a-Et"></a>相皆虚妄当体寂灭。<a id="a-Eu"></a>寂灭故平等皆同一际。<a id="a-Ev"></a>即圆觉本际。</p>
  <p id="aEw">圆满十方　既与觉体无异故。<a id="a-Ex"></a>随体圆满周遍法界。</p>
  <p id="aEy">不二随顺　随顺不二也。<a id="a-Ez"></a>西域语倒。<a id="a-F0"></a>译者回文不尽故也。<a id="a-F1"></a>生死涅槃为二。<a id="a-F2"></a>凡夫顺生死。<a id="a-F3"></a>二乘趣涅槃今皆不住故云随顺。<a id="a-F4"></a>又依报则净秽不二。<a id="a-F5"></a>正报则生佛不二。<a id="a-F6"></a>克体则身心不二。<a id="a-F7"></a>通该则自他不二。<a id="a-F8"></a>与此相应是随顺矣。<a id="a-F9"></a>二称真现土。</p>
  <p id="aFA">于不二境　佛无现土之念。<a id="a-FB"></a>如明镜无心。</p>
  <p id="aFC">现诸净土　无念而应缘。<a id="a-FD"></a>如明镜无心而现像。<a id="a-FE"></a>故肇公云。<a id="a-FF"></a>净土秽土益随众生之所宜。<a id="a-FG"></a>净者示之以宝玉。<a id="a-FH"></a>秽者示之以瓦砾。<a id="a-FI"></a>美恶自彼于我无定。<a id="a-FJ"></a>无定之土乃名净土。<a id="a-FK"></a>随类普应。<a id="a-FL"></a>故云诸也。<a id="a-FM"></a>然土虽多种不出其三。<a id="a-FN"></a>一法性。<a id="a-FO"></a>二受用。<a id="a-FP"></a>三变化。<a id="a-FQ"></a>若开受用自他即成四土。<a id="a-FR"></a>统唯二种。<a id="a-FS"></a>谓净及秽。<a id="a-FT"></a>或性及相。<a id="a-FU"></a>然此二种。<a id="a-FV"></a>一质不成净秽亏盈。<a id="a-FW"></a>异质不成一理齐平。<a id="a-FX"></a>有质不成搜原则冥。<a id="a-FY"></a>无质不成缘起万形故。<a id="a-FZ"></a>形夺圆融无有障碍。<a id="a-Fa"></a>前凡圣一体者。<a id="a-Fb"></a>从自受用入法性土。<a id="a-Fc"></a>此应诸菩萨即从法性现他受用。<a id="a-Fd"></a>故次云。<a id="a-Fe"></a>与大菩萨乃至同住如来平等法会。<a id="a-Ff"></a>三同体法众文三。<a id="a-Fg"></a>二总标。</p>
  <p id="aFh">与(并及)大　登地已上。</p>
  <p id="aFi">菩　菩提此云觉。<a id="a-Fj"></a>即所求佛果。</p>
  <p id="aFk">萨　萨埵此云有情。<a id="a-Fl"></a>即所化众生。<a id="a-Fm"></a>又此人有了悟之觉。<a id="a-Fn"></a>余缘虑之情。<a id="a-Fo"></a>又此是求菩提之有情也。</p>
  <p id="aFp">摩诃萨　摩诃大也。<a id="a-Fq"></a>谓此有情信大法解大义发大心趣大果修大行证大道故。<a id="a-Fr"></a>故华严中地前云摩诃萨。<a id="a-Fs"></a>然今例者唯是地上。</p>
  <p id="aFt">十万人(标数)俱　一时一处一别列。</p>
  <p id="aFu">其名曰　夫圣人无名为物立称。<a id="a-Fv"></a>多依行德。<a id="a-Fw"></a>随宜别标。<a id="a-Fx"></a>标立千差皆有所表。<a id="a-Fy"></a>今各以所论法义对释其名。<a id="a-Fz"></a>文理昭然。<a id="a-G0"></a>非强穿凿。</p>
  <p id="aG1">文殊师利菩萨　此云妙首。<a id="a-G2"></a>亦云妙吉祥。<a id="a-G3"></a>表信解之智故。<a id="a-G4"></a>亦云妙德。<a id="a-G5"></a>表证智故。<a id="a-G6"></a>文中说本起因地。<a id="a-G7"></a>究真妄以成正解。<a id="a-G8"></a>成就信根故。<a id="a-G9"></a>请问人当此菩萨。</p>
  <p id="aGA">普贤菩萨　略有三释。<a id="a-GB"></a>一约自体。<a id="a-GC"></a>体性周遍曰普。<a id="a-GD"></a>随缘成德曰贤。<a id="a-GE"></a>二约诸位。<a id="a-GF"></a>曲济无遗曰普。<a id="a-GG"></a>邻极亚圣曰贤。<a id="a-GH"></a>三约当位德无不周曰普。<a id="a-GI"></a>调柔善顺曰贤。<a id="a-GJ"></a>表于理行。<a id="a-GK"></a>今此门中依圆觉妙心征幻法。<a id="a-GL"></a>而明正行。<a id="a-GM"></a>故当其问行解不二。<a id="a-GN"></a>即是毗卢遮那。<a id="a-GO"></a>是为三圣。<a id="a-GP"></a>故次文殊。</p>
  <p id="aGQ">普眼菩萨　由此法门令观身心无体。<a id="a-GR"></a>根识尘境。<a id="a-GS"></a>世及出世。<a id="a-GT"></a>自身他身。<a id="a-GU"></a>一切清净遍满法界。<a id="a-GV"></a>普同诸佛。<a id="a-GW"></a>观行成就顿见如此境界。<a id="a-GX"></a>是真普眼也。<a id="a-GY"></a>此含悲智。<a id="a-GZ"></a>谓普见诸法清净。<a id="a-Ga"></a>是大智普眼。<a id="a-Gb"></a>普见众生成佛。<a id="a-Gc"></a>是大悲普眼。</p>
  <p id="aGd">金刚藏菩萨　从喻为名。<a id="a-Ge"></a>金刚坚而复利。<a id="a-Gf"></a>坚则无物可坏。<a id="a-Gg"></a>利则能坏一切。<a id="a-Gh"></a>此菩萨智亦尔。<a id="a-Gi"></a>烦恼不能侵。<a id="a-Gj"></a>外魔不能。<a id="a-Gk"></a>动坚也。<a id="a-Gl"></a>能破诸障断人疑惑。<a id="a-Gm"></a>利也。<a id="a-Gn"></a>故起三重甚深之难。<a id="a-Go"></a>以消末世之疑。<a id="a-Gp"></a>疑心既无。<a id="a-Gq"></a>即具无尽功德。<a id="a-Gr"></a>故复云藏。</p>
  <p id="aGs">弥勒菩萨　此云慈氏。<a id="a-Gt"></a>慈是其姓氏也。<a id="a-Gu"></a>名阿逸多。<a id="a-Gv"></a>此云无胜。<a id="a-Gw"></a>胜德过人故。<a id="a-Gx"></a>今以姓而呼但云弥勒。<a id="a-Gy"></a>由此门深究爱根荡除细惑。<a id="a-Gz"></a>所以五代修证皆属轮回。<a id="a-H0"></a>弥勒是等觉菩萨一生补处。<a id="a-H1"></a>表除微细惑习即得正觉圆明。</p>
  <p id="aH2">清净慧菩萨　表在此门修证地位因果相中。<a id="a-H3"></a>而智慧不住不着。<a id="a-H4"></a>虚心忘相。<a id="a-H5"></a>不为行位差别之相所染。</p>
  <p id="aH6">威德自在菩萨　三观成就功用猛利。<a id="a-H7"></a>邪魔不能娆。<a id="a-H8"></a>妄惑不侵故。</p>
  <p id="aH9">辩音菩萨　佛以一音逗于万类。<a id="a-HA"></a>虽此门统明三观。<a id="a-HB"></a>而随机单复不同。<a id="a-HC"></a>故二十五轮各皆证入。<a id="a-HD"></a>此菩萨善能辩别随类圆音。<a id="a-HE"></a>故当其问。</p>
  <p id="aHF">净诸业障菩萨　一切业障尽依四相而生。<a id="a-HG"></a>此门问答。<a id="a-HH"></a>除之诸业自然清净。</p>
  <p id="aHI">普觉菩萨　从前诸过已离四相又除然于用意行心仍余作止任灭之病。<a id="a-HJ"></a>觉犹未普。<a id="a-HK"></a>至此决择四病觉性无瑕。<a id="a-HL"></a>普觉诸病故当此矣。<a id="a-HM"></a>若具指者。<a id="a-HN"></a>普觉本末。<a id="a-HO"></a>普觉粗细。<a id="a-HP"></a>普觉浅深。</p>
  <p id="aHQ">圆觉菩萨　然此正宗中诸菩萨等。<a id="a-HR"></a>与佛问答。<a id="a-HS"></a>发扬本意。<a id="a-HT"></a>欲显圆觉。<a id="a-HU"></a>但缘节节过患未尽。<a id="a-HV"></a>义意未圆。<a id="a-HW"></a>收机未普。<a id="a-HX"></a>故表法菩萨未标圆觉之名。<a id="a-HY"></a>今有三意得名圆觉。<a id="a-HZ"></a>一前虽病尽理圆。<a id="a-Ha"></a>仍恐下根难入。<a id="a-Hb"></a>此又曲开方便三期道场。<a id="a-Hc"></a>即上中下机普归圆觉。<a id="a-Hd"></a>二由前节级行解已圆。<a id="a-He"></a>至此名为证极。<a id="a-Hf"></a>证极之境更无别体。<a id="a-Hg"></a>唯是圆觉。<a id="a-Hh"></a>三最初标指圆觉为陀罗尼门者。<a id="a-Hi"></a>从本起末。<a id="a-Hj"></a>今显义已周还至圆觉者。<a id="a-Hk"></a>摄末归本。<a id="a-Hl"></a>表此三意故当此门。</p>
  <p id="aHm">贤善首菩萨　调柔善顺曰贤。<a id="a-Hn"></a>贤之与善义意无别。<a id="a-Ho"></a>贤则亚圣。<a id="a-Hp"></a>善则顺理。<a id="a-Hq"></a>首是头首。<a id="a-Hr"></a>欲使万善齐兴。<a id="a-Hs"></a>俱顺真理成正因位。<a id="a-Ht"></a>亚次圣果者必藉经教流通。<a id="a-Hu"></a>经教流通是贤善之首故。<a id="a-Hv"></a>流通分中当此菩萨。</p>
  <p id="aHw">等　等有二意。<a id="a-Hx"></a>一等所列。<a id="a-Hy"></a>二等所余。</p>
  <p id="aHz">而为上首　为十万之标领也。<a id="a-I0"></a>三总叹。</p>
  <p id="aI1">与诸眷属　称性之众必具主伴。<a id="a-I2"></a>如华严说。<a id="a-I3"></a>此约自他融摄。<a id="a-I4"></a>若但约自心。<a id="a-I5"></a>即智度为母等。</p>
  <p id="aI6">皆入三昧　由入定故得住佛境。</p>
  <p id="aI7">同住如来平等法会　当尔之时凡圣体同因果一相故。<a id="a-I8"></a>言法会者。<a id="a-I9"></a>法性之会无我无人。<a id="a-IA"></a>自下正宗分中十一重问答。<a id="a-IB"></a>束之为二。<a id="a-IC"></a>初一问答。<a id="a-ID"></a>令信解真正成本起因。<a id="a-IE"></a>后十问答。<a id="a-IF"></a>令依解修行随根证入。<a id="a-IG"></a>初者顿悟本有圆觉妙心。<a id="a-IH"></a>本无无明生死。<a id="a-II"></a>方名真证信解。<a id="a-IJ"></a>不认妄念不执异见故也。<a id="a-IK"></a>成本起因者。<a id="a-IL"></a>最初发起之因。<a id="a-IM"></a>然顿教因地总有三重。<a id="a-IN"></a>初了悟觉性次发菩提心。<a id="a-IO"></a>后修菩萨行。<a id="a-IP"></a>谓若不了。<a id="a-IQ"></a>自心何知正道。<a id="a-IR"></a>故多劫修行非真菩萨。<a id="a-IS"></a>次不发大心无由起行。<a id="a-IT"></a>故善财先陈已发方问行门。<a id="a-IU"></a>论中亦先问示二觉。<a id="a-IV"></a>次令发三心。<a id="a-IW"></a>后方修五行。<a id="a-IX"></a>今本起因即初二也。<a id="a-IY"></a>至文当示。<a id="a-IZ"></a>文中四。<a id="a-Ia"></a>一申请。<a id="a-Ib"></a>二赞许。<a id="a-Ic"></a>三伫听。<a id="a-Id"></a>四正说。<a id="a-Ie"></a>此四段下十皆同。<a id="a-If"></a>初中三。<a id="a-Ig"></a>初进问威仪。<a id="a-Ih"></a>次正陈辞句。<a id="a-Ii"></a>后三展虔诚。<a id="a-Ij"></a>下十初段皆有此三。<a id="a-Ik"></a>今初进问威仪。</p>
  <p id="aIl">于是　指住之辞。</p>
  <p id="aIm">文殊师利菩萨　名义已如上释。<a id="a-In"></a>次下皆咨求法要恭敬之仪。</p>
  <p id="aIo">在大众中即从座起　与一切凡圣同住平等法会。<a id="a-Ip"></a>从法空之体起悲济之用。</p>
  <p id="aIq">顶礼佛足　以己最尊之顶。<a id="a-Ir"></a>礼佛最卑之足敬之至也。<a id="a-Is"></a>敬是意业。<a id="a-It"></a>意业无状故。<a id="a-Iu"></a>以身口表之。<a id="a-Iv"></a>经标白言及下叹大悲。<a id="a-Iw"></a>即口业矣。</p>
  <p id="aIx">右绕　随顺义也。<a id="a-Iy"></a>表顺觉性。</p>
  <p id="aIz">三匝　显佛一体三宝三身三德。<a id="a-J0"></a>表自愿灭三道等。<a id="a-J1"></a>诸有三数表义例知。</p>
  <p id="aJ2">长跪　安危不易。</p>
  <p id="aJ3">叉手　信解合体心境交参。</p>
  <p id="aJ4">而白佛言　上皆经家缀缉。<a id="a-J5"></a>次下即菩萨正陈辞句。<a id="a-J6"></a>文三。<a id="a-J7"></a>一问本起之心。</p>
  <p id="aJ8">大悲　咨求法要本为众生。<a id="a-J9"></a>故偏举大悲之德。<a id="a-JA"></a>六波罗蜜经云。<a id="a-JB"></a>云何大悲能除重担示胜义故。<a id="a-JC"></a>成就有情住法性故。</p>
  <p id="aJD">世尊　第十号也。<a id="a-JE"></a>具上九号为世所尊。</p>
  <p id="aJF">愿为此会　平等法会。</p>
  <p id="aJG">诸来法众　皆称法性故。</p>
  <p id="aJH">说于　指下所请宣说之法。</p>
  <p id="aJI">如来本起　佛昔根本所起最初之法。</p>
  <p id="aJJ">清净　圆照本体元无烦恼。</p>
  <p id="aJK">因地　因行所依之心地也。<a id="a-JL"></a>上文云。<a id="a-JM"></a>是诸众生清净觉地。</p>
  <p id="aJN">法行　称真法之行。<a id="a-JO"></a>大集经说。<a id="a-JP"></a>若有比丘读诵如来十二部经。<a id="a-JQ"></a>乐为四众敷扬广说思惟其义。<a id="a-JR"></a>是名乐读乃至是名思惟。<a id="a-JS"></a>不名法行若有比丘能观身心。<a id="a-JT"></a>乃至境界都息。<a id="a-JU"></a>永离烦恼其心寂静我则说之名为法行。<a id="a-JV"></a>然菩萨所请说者。<a id="a-JW"></a>意云。<a id="a-JX"></a>夫求果者必观于因。<a id="a-JY"></a>因若非真果还是妄。<a id="a-JZ"></a>如造真金佛像。<a id="a-Ja"></a>先须辩得真金。<a id="a-Jb"></a>成像之时体无增减故。<a id="a-Jc"></a>请说本起因地。<a id="a-Jd"></a>为万行所依也。<a id="a-Je"></a>下文佛答。<a id="a-Jf"></a>照圆净觉本无无明等。<a id="a-Jg"></a>为因体也。<a id="a-Jh"></a>即前第一重了悟觉性。<a id="a-Ji"></a>二问发心离病。</p>
  <p id="aJj">及说　及有二义。<a id="a-Jk"></a>一简前义。<a id="a-Jl"></a>显是二问。<a id="a-Jm"></a>二合集义非但请说因地。<a id="a-Jn"></a>亦及请说发心。</p>
  <p id="aJo">菩萨于大乘中　大乘之体是本始觉。<a id="a-Jp"></a>今请于觉悟心中说发心。</p>
  <p id="aJq">发清净心　即前第二发菩提心也。<a id="a-Jr"></a>直心正念真如故清净矣。<a id="a-Js"></a>故偈中直云。<a id="a-Jt"></a>菩提心也。<a id="a-Ju"></a>华严云。<a id="a-Jv"></a>忘失菩提心而修诸善根。<a id="a-Jw"></a>魔所摄持。<a id="a-Jx"></a>既为所摄。<a id="a-Jy"></a>即过患众多。<a id="a-Jz"></a>故请发心因缘令得永离。<a id="a-K0"></a>且中间忘失善根。<a id="a-K1"></a>犹彼摄持况都未发心诸行。<a id="a-K2"></a>岂离彼业。</p>
  <p id="aK3">远离诸病　一发之后永无忘失。<a id="a-K4"></a>无忘失故魔惑不娆。<a id="a-K5"></a>下佛答。<a id="a-K6"></a>有无俱离觉照亦泯。<a id="a-K7"></a>能所绝等即离诸病。<a id="a-K8"></a>此乃不发一切心。<a id="a-K9"></a>名真发清净心也。<a id="a-KA"></a>三明远被当来。</p>
  <p id="aKB">能使未来末世众生　佛灭度后正法像法各一千年。<a id="a-KC"></a>末法万年。<a id="a-KD"></a>末法即为末世。<a id="a-KE"></a>去圣遥远深可悬忧。<a id="a-KF"></a>故显益中偏垂结指。<a id="a-KG"></a>又初标此会。<a id="a-KH"></a>后结当来。<a id="a-KI"></a>影略而言。<a id="a-KJ"></a>现未俱益。<a id="a-KK"></a>金刚三昧经中解脱菩萨。<a id="a-KL"></a>亦为末劫五浊众生。<a id="a-KM"></a>请宣一味决定真实令等同解脱。</p>
  <p id="aKN">求大乘者。<a id="a-KO"></a>不堕邪见　谓末法中正解难得。<a id="a-KP"></a>其有或恣心五欲。<a id="a-KQ"></a>或宗习异道。<a id="a-KR"></a>或执滞二乘者。<a id="a-KS"></a>置之言外。<a id="a-KT"></a>总有发意唯求大乘。<a id="a-KU"></a>若不闻此法门亦堕邪见。<a id="a-KV"></a>离本心外别有所求。<a id="a-KW"></a>见妄见真并为邪见。<a id="a-KX"></a>后三展虔诚。</p>
  <p id="aKY">作是语已　正语而礼非仪也。</p>
  <p id="aKZ">五体　四支及头。</p>
  <p id="aKa">投地　不唯拜手而已。</p>
  <p id="aKb">如是三请终而复始　若唯一度未展虔诚。<a id="a-Kc"></a>若过于三礼烦则乱。<a id="a-Kd"></a>故三周终始。<a id="a-Ke"></a>显示真心。<a id="a-Kf"></a>佛虽已知垂范应尔。<a id="a-Kg"></a>二赞许。</p>
  <p id="aKh">尔时　文殊礼毕之时。</p>
  <p id="aKi">世尊告文殊师利菩萨言　先赞后许。</p>
  <p id="aKj">善哉善哉　智论释云。<a id="a-Kk"></a>再言之者善之至也。<a id="a-Kl"></a>大乘了义理合宣扬。<a id="a-Km"></a>针芥未投且默斯要。<a id="a-Kn"></a>既当嘉会根熟咸臻。<a id="a-Ko"></a>将演妙门必资发问。<a id="a-Kp"></a>今之所请实谓起予。<a id="a-Kq"></a>利乐寔多。<a id="a-Kr"></a>再言叹善。</p>
  <p id="aKs">善(顺理)男子(刚断)汝等　等诸菩萨虽一人之言言众人之意也。</p>
  <p id="aKt">乃能为诸菩萨。<a id="a-Ku"></a>咨询如来因地法行。<a id="a-Kv"></a>及为末世一切众生求大乘者　此下乃至不堕邪见。<a id="a-Kw"></a>牒所问辞正述善之所以。</p>
  <p id="aKx">得正　非住于法。</p>
  <p id="aKy">住　安心觉海永息攀缘。</p>
  <p id="aKz">持　任持万行无漏无失。</p>
  <p id="aL0">不堕邪见　释成正字。</p>
  <p id="aL1">汝今谛听当为汝说　许也。<a id="a-L2"></a>诫令审谛勿杂余缘。<a id="a-L3"></a>无以生灭心行听实相法。<a id="a-L4"></a>智论偈云。<a id="a-L5"></a>听者端视如渴饮。<a id="a-L6"></a>一心入于语义中。<a id="a-L7"></a>踊跃闻法心悲喜。<a id="a-L8"></a>如是之人可为说。<a id="a-L9"></a>三伫听。</p>
  <p id="aLA">时　佛赞许时。</p>
  <p id="aLB">文殊师利菩萨奉教欢喜。<a id="a-LC"></a>及诸大众默然而听　既蒙许说愿乐欲闻。<a id="a-LD"></a>洁已虚心收视反听而寂默也。<a id="a-LE"></a>赞许伫听之文。<a id="a-LF"></a>下十一段皆同此释四正说下十段文皆有其二。<a id="a-LG"></a>初长行后偈讽。<a id="a-LH"></a>今初分四。<a id="a-LI"></a>一标示真宗。<a id="a-LJ"></a>二推穷妄宰。<a id="a-LK"></a>三释成因地。<a id="a-LL"></a>四结牒问辞。<a id="a-LM"></a>一中又二初明本有觉心。<a id="a-LN"></a>后明悟则成佛。<a id="a-LO"></a>初中又二。<a id="a-LP"></a>一示本体。</p>
  <p id="aLQ">善男子。<a id="a-LR"></a>无上法王　佛也。<a id="a-LS"></a>于法自在更无有上。<a id="a-LT"></a>然虽无一众生而不具有圆觉。<a id="a-LU"></a>且尘经未出宝藏犹薶。<a id="a-LV"></a>既不自知宛受贫苦。<a id="a-LW"></a>唯佛全得其用故。<a id="a-LX"></a>但标大觉有之。</p>
  <p id="aLY">有大　当体无边。</p>
  <p id="aLZ">陀罗尼　此云总持。<a id="a-La"></a>谓圆觉体中有尘沙德用。<a id="a-Lb"></a>从本已来持之不失故。<a id="a-Lc"></a>然总持有三。<a id="a-Ld"></a>谓多字一字无字。<a id="a-Le"></a>今即无字也。<a id="a-Lf"></a>故大宝积经陀罗尼品云。<a id="a-Lg"></a>如来之智摄诸善巧。<a id="a-Lh"></a>所有宣说无不清净。<a id="a-Li"></a>无有少法所得。<a id="a-Lj"></a>皆归于空。<a id="a-Lk"></a>乃至此是诸菩萨等入陀罗尼门。<a id="a-Ll"></a>若据智论即云。<a id="a-Lm"></a>陀邻尼梵音小异尔论自翻为能持。<a id="a-Ln"></a>亦云能遮。<a id="a-Lo"></a>谓种种善法持令不失。<a id="a-Lp"></a>恶不善心遮令不生。<a id="a-Lq"></a>既言持善遮恶即是万行之本故。<a id="a-Lr"></a>此标之矣。</p>
  <p id="aLs">门　出入义也。<a id="a-Lt"></a>出者一切染净诸法皆从中出故。<a id="a-Lu"></a>次文云。<a id="a-Lv"></a>流出一切等。<a id="a-Lw"></a>下说生幻化无明等。<a id="a-Lx"></a>入者若了悟圆觉体用。<a id="a-Ly"></a>则百千万法悉皆悟入。<a id="a-Lz"></a>故下文云觉圆明故显心清净。<a id="a-M0"></a>乃至遍满等。<a id="a-M1"></a>是知欲了万法。<a id="a-M2"></a>须从圆觉中入。<a id="a-M3"></a>又从本起末为出。<a id="a-M4"></a>摄末归本为入。<a id="a-M5"></a>又迷之则出。<a id="a-M6"></a>悟之则入。<a id="a-M7"></a>有出入义故名为门。<a id="a-M8"></a>此中门者是根本义。<a id="a-M9"></a>不同世法门浅室深故。<a id="a-MA"></a>宝积经连前次云。<a id="a-MB"></a>由是门故出生广大差别觉慧。<a id="a-MC"></a>此则无门之门。<a id="a-MD"></a>门清净故。<a id="a-ME"></a>形相门者。<a id="a-MF"></a>则为非门。<a id="a-MG"></a>所言门者。<a id="a-MH"></a>犹如虚空。<a id="a-MI"></a>一切诸法依于虚空而有生灭。<a id="a-MJ"></a>又荷泽云。<a id="a-MK"></a>知之一字众妙之门。<a id="a-ML"></a>皆说根本矣。</p>
  <p id="aMM">名为圆觉　上但述义相。<a id="a-MN"></a>今则正指法体也。<a id="a-MO"></a>已如题中所释。<a id="a-MP"></a>二彰德用。</p>
  <p id="aMQ">流出　非别有。<a id="a-MR"></a>法从中流出于外。<a id="a-MS"></a>但依觉性显示诸门。<a id="a-MT"></a>功德无有穷尽。<a id="a-MU"></a>应用无有疲厌。<a id="a-MV"></a>名为流出。<a id="a-MW"></a>故论云。<a id="a-MX"></a>若心有动则有过恒沙等妄染之义。<a id="a-MY"></a>对此义故。<a id="a-MZ"></a>心性无动则有过恒沙等诸净功德相义示现尔。</p>
  <p id="aMa">一切(总标)清净　简诸有漏有漏之法皆真理故。<a id="a-Mb"></a>性本无故。</p>
  <p id="aMc">真如　圆觉自性本无伪妄变异。<a id="a-Md"></a>即是真如。<a id="a-Me"></a>真谓真实显非虚妄。<a id="a-Mf"></a>如谓如常表无变易。<a id="a-Mg"></a>谓此真实于一切位常如其性故。<a id="a-Mh"></a>又真者体非伪妄。<a id="a-Mi"></a>如者性无改异。<a id="a-Mj"></a>伪是诈伪。<a id="a-Mk"></a>鋀如真金。<a id="a-Ml"></a>妄是虚妄。<a id="a-Mm"></a>影如本质。<a id="a-Mn"></a>异就横说。<a id="a-Mo"></a>多物同时而各殊改。<a id="a-Mp"></a>约竖论一体先后而变易。<a id="a-Mq"></a>今皆离此故曰真如。<a id="a-Mr"></a>谓此实体于未来常如过去。<a id="a-Ms"></a>于色中常如受中。<a id="a-Mt"></a>真实相如非为妄似。<a id="a-Mu"></a>论云。<a id="a-Mv"></a>心真如者。<a id="a-Mw"></a>即是一法界大总相法门体。<a id="a-Mx"></a>所谓心性不生不灭。<a id="a-My"></a>乃至竟无变坏。<a id="a-Mz"></a>唯是一心故名真如。<a id="a-N0"></a>又云。<a id="a-N1"></a>真如用者。<a id="a-N2"></a>诸佛因地摄化众生不取相者。<a id="a-N3"></a>以如实知众生及与己身。<a id="a-N4"></a>真如平等无别尽故。<a id="a-N5"></a>以有如是大方便智。<a id="a-N6"></a>除灭无明见本法身。<a id="a-N7"></a>自然而有不思议业种种之用。</p>
  <p id="aN8">菩提　此翻云觉。<a id="a-N9"></a>义见题中。<a id="a-NA"></a>始本不二无法不知。<a id="a-NB"></a>本无无明故云觉也。<a id="a-NC"></a>二三四智及发心伏心明心。<a id="a-ND"></a>出到无上五种菩提。<a id="a-NE"></a>皆此摄也。<a id="a-NF"></a>因圆果满无不由之。<a id="a-NG"></a>业用无边不可具载。</p>
  <p id="aNH">涅槃　此方正名寂灭。<a id="a-NI"></a>取其义类乃有多名。<a id="a-NJ"></a>总以义翻称为圆寂。<a id="a-NK"></a>谓觉性既圆无法不寂。<a id="a-NL"></a>本无生死。<a id="a-NM"></a>具足三德。<a id="a-NN"></a>翻三杂染等。<a id="a-NO"></a>故二三四种亦皆此摄。<a id="a-NP"></a>故彼经云。<a id="a-NQ"></a>能建大义。<a id="a-NR"></a>又华严云。<a id="a-NS"></a>不为菩萨示现涅槃。<a id="a-NT"></a>欲令常见佛圆满故。<a id="a-NU"></a>但为令众生生欣乐恋慕故。<a id="a-NV"></a>现出现没。<a id="a-NW"></a>佛日常现净心器中。<a id="a-NX"></a>心浊器破则不得见。</p>
  <p id="aNY">及　简因果义别也。<a id="a-NZ"></a>又非但流出理果亦及因也。</p>
  <p id="aNa">波罗　此云彼岸。</p>
  <p id="aNb">密　具云蜜多。<a id="a-Nc"></a>此翻云到。<a id="a-Nd"></a>若回文顺此方俗。<a id="a-Ne"></a>应云到彼岸也。<a id="a-Nf"></a>谓离生死此岸度烦恼中流。<a id="a-Ng"></a>到涅槃彼岸。<a id="a-Nh"></a>然一切众生即寂灭相不复更灭。<a id="a-Ni"></a>但以迷倒妄见生死名为此岸。<a id="a-Nj"></a>若悟生死本来空寂名到彼岸。<a id="a-Nk"></a>且约对翻六蔽略有六种。<a id="a-Nl"></a>谓性无悭贪。<a id="a-Nm"></a>毁禁。<a id="a-Nn"></a>嗔恚。<a id="a-No"></a>懈怠。<a id="a-Np"></a>动乱愚痴。<a id="a-Nq"></a>顺本性故。<a id="a-Nr"></a>修行施戒忍进定慧。<a id="a-Ns"></a>既称性而修。<a id="a-Nt"></a>即皆到彼岸菩提资粮论中慧为初者。<a id="a-Nu"></a>由慧成五。<a id="a-Nv"></a>五助慧故。<a id="a-Nw"></a>故彼论云。<a id="a-Nx"></a>既为菩萨母。<a id="a-Ny"></a>亦为诸佛母。<a id="a-Nz"></a>般若波罗蜜。<a id="a-O0"></a>是觉初资粮。<a id="a-O1"></a>施戒忍进定。<a id="a-O2"></a>及此五之余。<a id="a-O3"></a>皆由智度故。<a id="a-O4"></a>波罗蜜所摄。<a id="a-O5"></a>起信摄为五者。<a id="a-O6"></a>止观相由定慧相。<a id="a-O7"></a>即故唯识。<a id="a-O8"></a>开为十者。<a id="a-O9"></a>助治十障证十真如故。<a id="a-OA"></a>若总翻诸染即八万四千。<a id="a-OB"></a>义如下释。</p>
  <p id="aOC">教授菩萨　显上所流真如等法之业用也。<a id="a-OD"></a>菩萨是所。<a id="a-OE"></a>教真如等是能。<a id="a-OF"></a>教故谓真如是理次二是。<a id="a-OG"></a>果波罗蜜是因理实因果是可轨故。<a id="a-OH"></a>谓约其情执即似都无情。<a id="a-OI"></a>既本空此非新得。<a id="a-OJ"></a>顿悟理者。<a id="a-OK"></a>依之修行能生物解。<a id="a-OL"></a>名为教授故。<a id="a-OM"></a>论云。<a id="a-ON"></a>顺本性故修行檀等。<a id="a-OO"></a>涅槃亦说诸佛师法。<a id="a-OP"></a>后明悟则成佛。<a id="a-OQ"></a>上且标宗未为酬问。<a id="a-OR"></a>今显悟之成佛方名本起之因。</p>
  <p id="aOS">一切如来本起因地　牒其所问。</p>
  <p id="aOT">皆依　无佛不尔。</p>
  <p id="aOU">圆照　即能照也。<a id="a-OV"></a>离于偏局。</p>
  <p id="aOW">清净觉相　即所照也。<a id="a-OX"></a>寂寥虚廓了无情尘亦可照。<a id="a-OY"></a>体清净是觉之相。<a id="a-OZ"></a>非关能所。<a id="a-Oa"></a>但以初悟能所未忘故云相也。<a id="a-Ob"></a>此正同善财初遇文殊。<a id="a-Oc"></a>表信智见其身相。<a id="a-Od"></a>后见文殊。<a id="a-Oe"></a>表证智不见身相。</p>
  <p id="aOf">永断无明　本觉既显无明本无。<a id="a-Og"></a>毕竟不生名为永断。</p>
  <p id="aOh">方成佛道　尘沙诸佛以此为因。<a id="a-Oi"></a>第二推穷妄宰文二。<a id="a-Oj"></a>先示其相。<a id="a-Ok"></a>后显本空智。<a id="a-Ol"></a>论云。<a id="a-Om"></a>佛有二种说法。<a id="a-On"></a>先分别诸法。<a id="a-Oo"></a>后说毕竟空。<a id="a-Op"></a>正是此也。<a id="a-Oq"></a>初中三。<a id="a-Or"></a>谓征释结。<a id="a-Os"></a>今初征。</p>
  <p id="aOt">云何无明　征释此者。<a id="a-Ou"></a>有其二意。<a id="a-Ov"></a>一由前云永断无明。<a id="a-Ow"></a>恐谓定有可断欲待断尽方成佛道故。<a id="a-Ox"></a>今征释显其本空。<a id="a-Oy"></a>二谓此无明是八万尘劳之根。<a id="a-Oz"></a>十二因缘以首。<a id="a-P0"></a>河沙烦恼由此而生。<a id="a-P1"></a>尘劫轮回以之不绝。<a id="a-P2"></a>非想定后还作狸身。<a id="a-P3"></a>无为坑中犹名病行。<a id="a-P4"></a>今欲明清净觉性。<a id="a-P5"></a>欲示圆顿妙门。<a id="a-P6"></a>不先推破无明。<a id="a-P7"></a>所作尽扶颠倒。<a id="a-P8"></a>故决真心本有。<a id="a-P9"></a>便推妄性元无依此。<a id="a-PA"></a>了悟分明始得名为因地。<a id="a-PB"></a>二释言无明者。<a id="a-PC"></a>无他智明故。<a id="a-PD"></a>谓虽有本觉之明。<a id="a-PE"></a>而无始觉照了。<a id="a-PF"></a>始觉从缘始显。<a id="a-PG"></a>对本故名为他。<a id="a-PH"></a>论名不觉。<a id="a-PI"></a>但文异尔。<a id="a-PJ"></a>亦名为迷。<a id="a-PK"></a>亦名颠倒。<a id="a-PL"></a>论云。<a id="a-PM"></a>不如实知真如法一故不觉心起等者。<a id="a-PN"></a>明迷自也。<a id="a-PO"></a>此云妄认四大等者。<a id="a-PP"></a>明认他也。<a id="a-PQ"></a>然迷自必认他。<a id="a-PR"></a>认他必迷自。<a id="a-PS"></a>二文互举。<a id="a-PT"></a>其业用者。<a id="a-PU"></a>论说能生三细。<a id="a-PV"></a>此云。<a id="a-PW"></a>由此故有轮转生死。<a id="a-PX"></a>然一切有漏之法。<a id="a-PY"></a>无不是此任持。<a id="a-PZ"></a>无不是此发起。<a id="a-Pa"></a>故论又云。<a id="a-Pb"></a>当知世间一切境界皆依无明而得住持。<a id="a-Pc"></a>此下文云。<a id="a-Pd"></a>身心等相皆是无明。<a id="a-Pe"></a>文中三。<a id="a-Pf"></a>一案定其非。<a id="a-Pg"></a>二正释其相。<a id="a-Ph"></a>三出其过患。<a id="a-Pi"></a>今财案定其非。<a id="a-Pj"></a>但云颠倒未显其相。</p>
  <p id="aPk">善男子。<a id="a-Pl"></a>一切众生　除了圆觉性者。<a id="a-Pm"></a>其余悉该。</p>
  <p id="aPn">从无始来　未曾悟故。</p>
  <p id="aPo">种种　如下所明。</p>
  <p id="aPp">颠　心识狂乱。</p>
  <p id="aPq">倒　背觉合尘倒有所执。<a id="a-Pr"></a>颠但荒狂由颠故倒。<a id="a-Ps"></a>如由迷自故认他也。</p>
  <p id="aPt">犹如迷人四方易处　如人乍至川原。<a id="a-Pu"></a>或入聚落。<a id="a-Pv"></a>忽然心惑以东为西。<a id="a-Pw"></a>既一方迷余三俱转。<a id="a-Px"></a>故云易处。<a id="a-Py"></a>然正迷之时方亦不转。<a id="a-Pz"></a>勿然醒悟还是旧方。<a id="a-Q0"></a>反推此迷了无踪迹。<a id="a-Q1"></a>无本来处。<a id="a-Q2"></a>无今去处。<a id="a-Q3"></a>二正释其相者。<a id="a-Q4"></a>即迷自法身真智。<a id="a-Q5"></a>认他四大缘念是无明之相也。<a id="a-Q6"></a>故肇公云。<a id="a-Q7"></a>法身隐于形壳之中。<a id="a-Q8"></a>真智隐于缘虑之内文二。<a id="a-Q9"></a>一法。</p>
  <p id="aQA">妄认四大为自身相　认为我也。<a id="a-QB"></a>然四大从缘假和合有。<a id="a-QC"></a>无我无主。<a id="a-QD"></a>毕竟是空离我我所。<a id="a-QE"></a>又如下文。<a id="a-QF"></a>皮肉筋骨皆归于地等。<a id="a-QG"></a>然凡夫种种造业长劫轮回只由迷自法身执此四大为我。</p>
  <p id="aQH">六尘缘影为自心相　此有二释。<a id="a-QI"></a>一者六尘是境识体是心。<a id="a-QJ"></a>心对根尘有缘虑相。<a id="a-QK"></a>虑相如影举体全无。<a id="a-QL"></a>自心灵明本非缘虑。<a id="a-QM"></a>今认缘虑谓是自心。<a id="a-QN"></a>念念随之漂沈苦海。<a id="a-QO"></a>如珠明彻本非青黄。<a id="a-QP"></a>对青等时即有影像。<a id="a-QQ"></a>愚执其色谓是其珠。<a id="a-QR"></a>如迷自心认缘影也。<a id="a-QS"></a>故唯识云。<a id="a-QT"></a>诸心心所依他起故。<a id="a-QU"></a>亦如幻事。<a id="a-QV"></a>非真实有。<a id="a-QW"></a>为遣执心心所外实有境故。<a id="a-QX"></a>说唯有识。<a id="a-QY"></a>若执唯识真实有者。<a id="a-QZ"></a>亦是法执。<a id="a-Qa"></a>佛顶经云。<a id="a-Qb"></a>此是前尘分别影事等。<a id="a-Qc"></a>故知缘影决定是空。<a id="a-Qd"></a>若清净真心本无缘虑。<a id="a-Qe"></a>灵知不昧无住无根。<a id="a-Qf"></a>今认缘心诚为妄矣。<a id="a-Qg"></a>二者此一句。<a id="a-Qh"></a>经译者回文不尽。<a id="a-Qi"></a>应云缘六尘影。<a id="a-Qj"></a>六尘影是所缘。<a id="a-Qk"></a>妄识是能缘。<a id="a-Ql"></a>六尘无实犹如影像。<a id="a-Qm"></a>从识所变。<a id="a-Qn"></a>举体即空。<a id="a-Qo"></a>故此缘心亦无体也。<a id="a-Qp"></a>余同前解。<a id="a-Qq"></a>前标颠倒云种种者。<a id="a-Qr"></a>通论则我法二执。<a id="a-Qs"></a>于中各有种种相转及凡夫二乘。<a id="a-Qt"></a>各有四倒。<a id="a-Qu"></a>若克就此文。<a id="a-Qv"></a>即上迷身迷心。<a id="a-Qw"></a>总有四对颠倒。<a id="a-Qx"></a>谓四大非我认为我。<a id="a-Qy"></a>法身真我而不认。<a id="a-Qz"></a>是第一对。<a id="a-R0"></a>四大如幻。<a id="a-R1"></a>本无而见有。<a id="a-R2"></a>法身真实。<a id="a-R3"></a>本有而见无。<a id="a-R4"></a>是第二对。<a id="a-R5"></a>缘念生灭认为真心。<a id="a-R6"></a>真心了然而不自认。<a id="a-R7"></a>是第三对。<a id="a-R8"></a>缘念如珠中黑色。<a id="a-R9"></a>全空而执有。<a id="a-RA"></a>真心如珠中明相。<a id="a-RB"></a>实有而见无。<a id="a-RC"></a>是第四对。<a id="a-RD"></a>一三我执。<a id="a-RE"></a>二四法执。<a id="a-RF"></a>如斯等见不因师宗。<a id="a-RG"></a>但是凡愚任运如此。<a id="a-RH"></a>既四对八只不同故云种种。<a id="a-RI"></a>二喻文二。<a id="a-RJ"></a>初直喻前文。</p>
  <p id="aRK">譬彼病目见空中华及第二月。<a id="a-RL"></a>善男子。<a id="a-RM"></a>空实无华。<a id="a-RN"></a>病者妄执　翳眼观空里。<a id="a-RO"></a>无华妄。<a id="a-RP"></a>见华。<a id="a-RQ"></a>捏目望月轮。<a id="a-RR"></a>月边别见月。<a id="a-RS"></a>空华幻月皆喻妄见。<a id="a-RT"></a>众生一念迷心。<a id="a-RU"></a>翳自圆明觉性。<a id="a-RV"></a>而于圆明体上妄见生灭身心。<a id="a-RW"></a>故曰空实无华病者妄执。<a id="a-RX"></a>妄执之言。<a id="a-RY"></a>正对前妄认之语。<a id="a-RZ"></a>若悟真如无相。<a id="a-Ra"></a>但是一心。<a id="a-Rb"></a>如空本无华。<a id="a-Rc"></a>天唯一月故。<a id="a-Rd"></a>首楞云。<a id="a-Re"></a>见闻如幻翳。<a id="a-Rf"></a>三界若空华。<a id="a-Rg"></a>闻复翳根除。<a id="a-Rh"></a>尘消觉圆净。<a id="a-Ri"></a>又云。<a id="a-Rj"></a>汝身汝心。<a id="a-Rk"></a>外洎山河虚空大地。<a id="a-Rl"></a>咸是真精妙心中所现物。<a id="a-Rm"></a>亦可别配二喻。<a id="a-Rn"></a>谓华喻认身。<a id="a-Ro"></a>月喻认心。<a id="a-Rp"></a>身则但因心迷当体妄认。<a id="a-Rq"></a>如空华但因眼翳外无别依。<a id="a-Rr"></a>心则内根外尘相依而起。<a id="a-Rs"></a>如幻月下因捏目上因本月相依而生。<a id="a-Rt"></a>故配身心昭然义现。<a id="a-Ru"></a>然月喻例华亦应云。<a id="a-Rv"></a>月实无二捏者妄执。<a id="a-Rw"></a>经文影略故不具之。<a id="a-Rx"></a>又为一解。<a id="a-Ry"></a>翳捏皆喻见分。<a id="a-Rz"></a>空华二月皆喻相分。<a id="a-S0"></a>眼喻智慧。<a id="a-S1"></a>空及本月喻真理。<a id="a-S2"></a>世亲般若论以翳喻相分者。<a id="a-S3"></a>据释处之意。<a id="a-S4"></a>取所见之华也。<a id="a-S5"></a>后展转到见。</p>
  <p id="aS6">由妄执故　牒前生起转计所以。</p>
  <p id="aS7">非唯惑此虚空自性　虚空之性清净无物。<a id="a-S8"></a>今执华生空处。<a id="a-S9"></a>即似空变成华。<a id="a-SA"></a>妄见空华。<a id="a-SB"></a>无生而生。<a id="a-SC"></a>无物成物。<a id="a-SD"></a>是迷惑虚空之性也。</p>
  <p id="aSE">亦复迷彼实华生处　既执华从空生。<a id="a-SF"></a>即不知从翳而起。<a id="a-SG"></a>翳则实是华之生处。<a id="a-SH"></a>非谓真实之华。<a id="a-SI"></a>若具法合。<a id="a-SJ"></a>应云。<a id="a-SK"></a>非唯惑此真空自性。<a id="a-SL"></a>亦复迷彼身心生处。<a id="a-SM"></a>此乃但怪空里有华。<a id="a-SN"></a>不觉眼中有翳。<a id="a-SO"></a>外嫌身心苦恼。<a id="a-SP"></a>不知内畜迷情。<a id="a-SQ"></a>三出其过患。</p>
  <p id="aSR">由此　因前妄认身心相也。</p>
  <p id="aSS">妄有　生死不实。</p>
  <p id="aST">轮转生死　妄执身心。<a id="a-SU"></a>若无过患任其长执。<a id="a-SV"></a>不必化之。<a id="a-SW"></a>既由此执尘沙劫中轮回不绝。<a id="a-SX"></a>地狱鬼畜八苦五衰为害之深。<a id="a-SY"></a>故须开示。<a id="a-SZ"></a>三结。</p>
  <p id="aSa">故名无明　明即令人解脱。<a id="a-Sb"></a>故知令人轮转即名无明。<a id="a-Sc"></a>二显本空。<a id="a-Sd"></a>文三。<a id="a-Se"></a>初标定。</p>
  <p id="aSf">善男子。<a id="a-Sg"></a>此无明者。<a id="a-Sh"></a>非实有体　言无体者。<a id="a-Si"></a>但是假名。<a id="a-Sj"></a>内外求之了不可得。<a id="a-Sk"></a>推其本际元是妙明。<a id="a-Sl"></a>故论云。<a id="a-Sm"></a>念无自相不离本觉。<a id="a-Sn"></a>又云。<a id="a-So"></a>依觉故迷。<a id="a-Sp"></a>若离觉性则无不觉。<a id="a-Sq"></a>了斯无体诸行不生。<a id="a-Sr"></a>不生故无灭。<a id="a-Ss"></a>生灭灭已寂灭为乐。<a id="a-St"></a>是知十一支法皆有所因。<a id="a-Su"></a>唯此无明横从空起。<a id="a-Sv"></a>今悟无明灭则行灭。<a id="a-Sw"></a>行灭则识灭。<a id="a-Sx"></a>乃至老死灭也。<a id="a-Sy"></a>次喻释。</p>
  <p id="aSz">如梦中人梦时非无。<a id="a-T0"></a>及至于醒了无所得　前说种种过患皆归无明。<a id="a-T1"></a>今又云无体。<a id="a-T2"></a>道理难见言语路绝。<a id="a-T3"></a>故约喻释。<a id="a-T4"></a>谓睡时梦物且见是有。<a id="a-T5"></a>故前种种说其行相。<a id="a-T6"></a>寤欲求之终不可得。<a id="a-T7"></a>故此显示云无体也。<a id="a-T8"></a>问求不得者何处灭去。<a id="a-T9"></a>故次答云。</p>
  <p id="aTA">如众空华灭于虚空。<a id="a-TB"></a>不可说言有定灭处。<a id="a-TC"></a>何以故　征意云。<a id="a-TD"></a>若无灭处即应还在。<a id="a-TE"></a>以何义故。<a id="a-TF"></a>言空无也。</p>
  <p id="aTG">无生处故　意云。<a id="a-TH"></a>见幻华时若实是有。<a id="a-TI"></a>今不见时即说灭处。<a id="a-TJ"></a>见时本无生处。<a id="a-TK"></a>不见何寻灭处。<a id="a-TL"></a>问前云实华生处。<a id="a-TM"></a>此复何通。<a id="a-TN"></a>答约前妄执之时而言有也。<a id="a-TO"></a>悟了始知有时元无。<a id="a-TP"></a>以法合之昭然可见。<a id="a-TQ"></a>故楞严经云。<a id="a-TR"></a>此迷无本性毕竟空。<a id="a-TS"></a>昔本无迷似有迷觉。<a id="a-TT"></a>觉迷迷灭。<a id="a-TU"></a>觉不生迷。<a id="a-TV"></a>此正是无生之理。<a id="a-TW"></a>若决定忍可于心。<a id="a-TX"></a>名无生忍。<a id="a-TY"></a>华严云。<a id="a-TZ"></a>一切法无生。<a id="a-Ta"></a>一切法无灭。<a id="a-Tb"></a>若能如是解。<a id="a-Tc"></a>诸佛常现前。<a id="a-Td"></a>后断疑疑云。<a id="a-Te"></a>前说生死。<a id="a-Tf"></a>由于无明。<a id="a-Tg"></a>无明既无。<a id="a-Th"></a>何有生死。<a id="a-Ti"></a>故释云。</p>
  <p id="aTj">一切众生于无生中妄见生灭　无明及与生死本末一切俱无。<a id="a-Tk"></a>众生于此无中迷情横见生死。<a id="a-Tl"></a>前就横见故说有。<a id="a-Tm"></a>此就实论故说无。</p>
  <p id="aTn">是故说名轮转生死　指前文也。<a id="a-To"></a>由是横见之故。<a id="a-Tp"></a>故前文说名生死。<a id="a-Tq"></a>第三释成因地。<a id="a-Tr"></a>上来所说妄空真有者。<a id="a-Ts"></a>有佛无佛性相本然。<a id="a-Tt"></a>今明依此通达心意冥符方成本起因地。<a id="a-Tu"></a>释成正答所问。<a id="a-Tv"></a>文中三。<a id="a-Tw"></a>初依真悟妄顿出生死。</p>
  <p id="aTx">善男子。<a id="a-Ty"></a>如来因地修圆觉者　牒前所标。<a id="a-Tz"></a>即依真也。</p>
  <p id="aU0">知是空华　悟妄也。<a id="a-U1"></a>下皆顿出生死。</p>
  <p id="aU2">即无轮转　无生死之法也。<a id="a-U3"></a>既知万法如空华。<a id="a-U4"></a>岂更见有轮转。<a id="a-U5"></a>还丹一粒点铁成金。<a id="a-U6"></a>真理一言点凡成圣。<a id="a-U7"></a>亦释因不异果。<a id="a-U8"></a>如斯因地方谓真修。</p>
  <p id="aU9">亦无身心受彼生死　无生死之人也。<a id="a-UA"></a>谓若计有我是免轮回之者。<a id="a-UB"></a>即是未免我执。<a id="a-UC"></a>我我所忘方为解脱。<a id="a-UD"></a>即是照五蕴空。<a id="a-UE"></a>度一切厄。<a id="a-UF"></a>外遗世界内脱身心。<a id="a-UG"></a>不计身身同虚空。<a id="a-UH"></a>不计心心同法界。</p>
  <p id="aUI">非作故无。<a id="a-UJ"></a>本性无故　非由我作观行方得身心空无。<a id="a-UK"></a>本性空寂元来无故。<a id="a-UL"></a>故金刚三昧经云。<a id="a-UM"></a>若化众生无生于化。<a id="a-UN"></a>不生无化其化大焉。<a id="a-UO"></a>次展转拂迹释成正因。<a id="a-UP"></a>拂有四重。</p>
  <p id="aUQ">彼知觉者犹如虚空　一拂觉妄之智。<a id="a-UR"></a>谓能觉身心性本无者。<a id="a-US"></a>亦如太虚都无所有。</p>
  <p id="aUT">知虚空者即空华相　二又泯其拂心。<a id="a-UU"></a>知能觉无者。<a id="a-UV"></a>即同空华体即无也。</p>
  <p id="aUW">亦不可说无知觉性　三遮其断灭。<a id="a-UX"></a>但不起念分别空有。<a id="a-UY"></a>不是无心。</p>
  <p id="aUZ">有无俱遣　四总结离过。</p>
  <p id="aUa">是则名为净觉随顺　释成因也。<a id="a-Ub"></a>有无既不当情。<a id="a-Uc"></a>斯即心言路绝。<a id="a-Ud"></a>清净觉体从此显彰。<a id="a-Ue"></a>但不背之合尘。<a id="a-Uf"></a>即名随顺。<a id="a-Ug"></a>亦非别有能顺。<a id="a-Uh"></a>故罗什云。<a id="a-Ui"></a>无心于合合者合焉。<a id="a-Uj"></a>随顺净觉。<a id="a-Uk"></a>故言净觉随顺。<a id="a-Ul"></a>如是执尽病除。<a id="a-Um"></a>然后兴心运行。<a id="a-Un"></a>则聚沙画地合掌低头皆成佛道。<a id="a-Uo"></a>如斯修习可谓正因。<a id="a-Up"></a>后征拂所由。<a id="a-Uq"></a>释归圆实。</p>
  <p id="aUr">何以故　身心幻妄可说全空。<a id="a-Us"></a>知觉称理因何又拂。<a id="a-Ut"></a>有无俱绝约何修行。<a id="a-Uu"></a>次释意云。<a id="a-Uv"></a>相因对待皆是从缘。<a id="a-Uw"></a>从缘之法岂实有体。<a id="a-Ux"></a>生心动念即乖本性。<a id="a-Uy"></a>失正念故。<a id="a-Uz"></a>圆实性体俱无如是等故。</p>
  <p id="aV0">虚空性故　一切法空不生灭也。<a id="a-V1"></a>谓如上相因诸相。<a id="a-V2"></a>犹若虚空。<a id="a-V3"></a>本自不生今无可灭。<a id="a-V4"></a>非谓拂之方令空也。<a id="a-V5"></a>故佛藏经云一切法空无毫末相等。</p>
  <p id="aV6">常不动故　一切法寂不来去也。<a id="a-V7"></a>非已去非未来非现起故。<a id="a-V8"></a>故法句云。<a id="a-V9"></a>诸法从本来寂灭无所动。<a id="a-VA"></a>法华亦云。<a id="a-VB"></a>常自寂灭相。</p>
  <p id="aVC">如来藏中　上二句明诸法。<a id="a-VD"></a>此下皆是显一心也。<a id="a-VE"></a>论指一心云如来藏故。<a id="a-VF"></a>楞伽亦云。<a id="a-VG"></a>寂灭者。<a id="a-VH"></a>名为一心。<a id="a-VI"></a>一心者。<a id="a-VJ"></a>名如来藏。<a id="a-VK"></a>此经下云。<a id="a-VL"></a>圆觉妙心涅槃即名佛性。<a id="a-VM"></a>今此一句总标。<a id="a-VN"></a>次二句空藏。<a id="a-VO"></a>后三句不空藏。<a id="a-VP"></a>通云如来藏者。<a id="a-VQ"></a>由三义故。<a id="a-VR"></a>一隐覆义。<a id="a-VS"></a>谓覆藏如来故云藏也。<a id="a-VT"></a>故理趣般若经云。<a id="a-VU"></a>一切众生皆如来藏胜鬘云。<a id="a-VV"></a>生死二法名如来藏。<a id="a-VW"></a>如来法身不离烦恼藏。<a id="a-VX"></a>名如来藏如来经藏云。<a id="a-VY"></a>一切众生贪嗔痴诸烦恼中有如来身。<a id="a-VZ"></a>乃至常无染污。<a id="a-Va"></a>德相备足如我无异。<a id="a-Vb"></a>便以九喻喻之。<a id="a-Vc"></a>一萎华佛身。<a id="a-Vd"></a>二岩蜂淳密。<a id="a-Ve"></a>三糠糩粳米。<a id="a-Vf"></a>四堕秽真金。<a id="a-Vg"></a>五贫家宝藏。<a id="a-Vh"></a>六庵罗内实。<a id="a-Vi"></a>七弊物金像。<a id="a-Vj"></a>八贫女轮王。<a id="a-Vk"></a>九焦模铸像。<a id="a-Vl"></a>二含摄义。<a id="a-Vm"></a>谓如来法身含摄身相国土神通大用无量功德故。<a id="a-Vn"></a>又亦含摄一切众生。<a id="a-Vo"></a>皆在如来藏内故。<a id="a-Vp"></a>三出生义。<a id="a-Vq"></a>谓此法身既含众德。<a id="a-Vr"></a>了达证入即能出生故。<a id="a-Vs"></a>十地论云。<a id="a-Vt"></a>地智能生无漏因果。<a id="a-Vu"></a>亦能生起人天道行。<a id="a-Vv"></a>此三义者。<a id="a-Vw"></a>初约迷时。<a id="a-Vx"></a>后约悟时。<a id="a-Vy"></a>中间克体然约真妄和合。<a id="a-Vz"></a>总有二种行相。<a id="a-W0"></a>谓此经下云。<a id="a-W1"></a>如来藏自性差别。<a id="a-W2"></a>论云。<a id="a-W3"></a>真如生灭。<a id="a-W4"></a>然真妄各有二义。<a id="a-W5"></a>真谓不变随缘。<a id="a-W6"></a>妄谓体空成事。<a id="a-W7"></a>真中不变妄中体空。<a id="a-W8"></a>即真如自性也。<a id="a-W9"></a>真中随缘妄中成事。<a id="a-WA"></a>即生灭差别也。<a id="a-WB"></a>初真如性中。<a id="a-WC"></a>复有二相。<a id="a-WD"></a>胜鬘云。<a id="a-WE"></a>有二种如来藏空智。<a id="a-WF"></a>所谓空如来藏脱离一切烦恼藏。<a id="a-WG"></a>不空如来藏。<a id="a-WH"></a>具过恒沙不思议佛法。<a id="a-WI"></a>论中亦说如实空如实不空。<a id="a-WJ"></a>义全同此。<a id="a-WK"></a>后生灭中亦有二相。<a id="a-WL"></a>谓漏无漏。<a id="a-WM"></a>无漏复二。<a id="a-WN"></a>有为无为。<a id="a-WO"></a>有漏亦二。<a id="a-WP"></a>谓善不善。<a id="a-WQ"></a>此等行相皆有业用。<a id="a-WR"></a>初真性者。<a id="a-WS"></a>有其二业。<a id="a-WT"></a>一能持自体恒沙功德。<a id="a-WU"></a>从本已来不失不坏。<a id="a-WV"></a>二能御客尘恒沙烦恼。<a id="a-WW"></a>无始时来不染不污。<a id="a-WX"></a>后生灭亦有二业。<a id="a-WY"></a>一能起惑治业。<a id="a-WZ"></a>旷劫长受六趣生死。<a id="a-Wa"></a>故楞伽云。<a id="a-Wb"></a>如来藏者。<a id="a-Wc"></a>是善不善因。<a id="a-Wd"></a>能遍兴造一切趣生乃至若生若灭。<a id="a-We"></a>二能知真达妄发心修行证三乘果。<a id="a-Wf"></a>如前所引十地论等。<a id="a-Wg"></a>由是二业故。<a id="a-Wh"></a>宝性论引经偈云。<a id="a-Wi"></a>无始世来性。<a id="a-Wj"></a>作诸法依止。<a id="a-Wk"></a>法性有诸道。<a id="a-Wl"></a>及证涅槃果。<a id="a-Wm"></a>长行引胜鬘释云。<a id="a-Wn"></a>性者。<a id="a-Wo"></a>如来藏。<a id="a-Wp"></a>依止者。<a id="a-Wq"></a>如来藏。<a id="a-Wr"></a>是依是持是建立。<a id="a-Ws"></a>诸道者。<a id="a-Wt"></a>有如来藏故说生死。<a id="a-Wu"></a>是名善说。<a id="a-Wv"></a>证涅槃者。<a id="a-Ww"></a>若无如来藏者。<a id="a-Wx"></a>不得厌苦乐求涅槃。<a id="a-Wy"></a>既诸佛因果始终依之。<a id="a-Wz"></a>故入道行人先须信解。<a id="a-X0"></a>离此别信信则堕邪。<a id="a-X1"></a>故密严经诃为恶慧。<a id="a-X2"></a>华严亦云。<a id="a-X3"></a>不能了自心。<a id="a-X4"></a>云何知正道。<a id="a-X5"></a>彼由颠倒慧。<a id="a-X6"></a>增长一切恶。<a id="a-X7"></a>据此则了之方知正道。<a id="a-X8"></a>故胜鬘云。<a id="a-X9"></a>若于无量烦恼所缠如来藏不疑惑者。<a id="a-XA"></a>于出缠无量烦恼藏法身亦无疑惑。<a id="a-XB"></a>华严初会普贤即入如来藏身三昧。<a id="a-XC"></a>意在此也。<a id="a-XD"></a>然虽此心凡圣等有。<a id="a-XE"></a>但果显易信因隐难明。<a id="a-XF"></a>故浅识之。<a id="a-XG"></a>流轻因重果。<a id="a-XH"></a>愿诸道者深信自心。</p>
  <p id="aXI">无起灭故　释上所知生死等。</p>
  <p id="aXJ">无知见故　释上彼知觉者等。<a id="a-XK"></a>此上二句释空藏矣。<a id="a-XL"></a>谓见生死起者。<a id="a-XM"></a>即云执情。<a id="a-XN"></a>见生死灭者。<a id="a-XO"></a>即云知觉。<a id="a-XP"></a>今以如来藏中既无可起可灭。<a id="a-XQ"></a>何有能执能知。<a id="a-XR"></a>又迷时生死非起净心非灭。<a id="a-XS"></a>故无迷也。<a id="a-XT"></a>悟时净心非起生死非灭。<a id="a-XU"></a>故无悟也。<a id="a-XV"></a>无悟故无知见矣。<a id="a-XW"></a>此乃非唯不可识识。<a id="a-XX"></a>抑亦不可智知。<a id="a-XY"></a>识智俱如。<a id="a-XZ"></a>方为自体真实识知。<a id="a-Xa"></a>大智慧光明遍照。<a id="a-Xb"></a>为下三句不空藏矣。</p>
  <p id="aXc">如法界性　法界性与如来藏体同义别。<a id="a-Xd"></a>别有其二。<a id="a-Xe"></a>一者在有情数中名如来藏。<a id="a-Xf"></a>在非情数中名法界性。<a id="a-Xg"></a>如智论明佛性法性之异。<a id="a-Xh"></a>二者谓法界则情器交彻心境不分。<a id="a-Xi"></a>如来藏则但语诸佛众生清净本源心体。<a id="a-Xj"></a>如云能造善恶能起厌求。<a id="a-Xk"></a>就法界言。<a id="a-Xl"></a>即无斯义。<a id="a-Xm"></a>据此则藏心克就根源。<a id="a-Xn"></a>界性混其本末。<a id="a-Xo"></a>混则普骇之义易信。<a id="a-Xp"></a>克则周遍之理难明。<a id="a-Xq"></a>故指藏心如法界性。<a id="a-Xr"></a>亦乃摄其二义之别。<a id="a-Xs"></a>归于一体之同。<a id="a-Xt"></a>方显觉妄因依。<a id="a-Xu"></a>诚非究竟圆实。</p>
  <p id="aXv">究竟　竖穷三际始终常然。</p>
  <p id="aXw">圆　遍周虚空。</p>
  <p id="aXx">满　众德具足。</p>
  <p id="aXy">遍十方故　无边际故。<a id="a-Xz"></a>良由如来藏性本自如斯。<a id="a-Y0"></a>岂须减旧添新灭惑生智。<a id="a-Y1"></a>是以三重泯绝冥合觉心。<a id="a-Y2"></a>将此为本修行始得正名因地第四结牒问辞。</p>
  <p id="aY3">是则名为因地法行。<a id="a-Y4"></a>菩萨因此。<a id="a-Y5"></a>于大乘中发清净心。<a id="a-Y6"></a>末世众生依此修行。<a id="a-Y7"></a>不堕邪见　但结前文更无别义。<a id="a-Y8"></a>此下偈讽文二。<a id="a-Y9"></a>一标举。</p>
  <p id="aYA">尔时世尊欲重宣此义。<a id="a-YB"></a>而说偈言　然偈有二种。<a id="a-YC"></a>一伽陀。<a id="a-YD"></a>此云讽颂。<a id="a-YE"></a>谓孤起偈。<a id="a-YF"></a>今非此也二祇夜。<a id="a-YG"></a>此云应颂。<a id="a-YH"></a>颂长行也。<a id="a-YI"></a>或为钝根重说或为后来之徒。<a id="a-YJ"></a>或为增明前说故。<a id="a-YK"></a>今此经偈皆祇夜也。<a id="a-YL"></a>然凡言长行偈讽相望。<a id="a-YM"></a>有五对之例。<a id="a-YN"></a>谓有无广略离合先后隐显。<a id="a-YO"></a>今经问目皆长有偈无。<a id="a-YP"></a>答皆长广偈略。<a id="a-YQ"></a>余随相当对文当指。<a id="a-YR"></a>二正陈。<a id="a-YS"></a>然此段中五偈。<a id="a-YT"></a>但重讽长行。<a id="a-YU"></a>更无别义。<a id="a-YV"></a>故如次依前四段科之。<a id="a-YW"></a>但经文增减故科段名亦小殊。<a id="a-YX"></a>四者。<a id="a-YY"></a>一讽了悟本觉。</p>
  <p id="aYZ">文殊汝当知　　一切诸如来　　从于本因地</p>
  <p id="aYa">皆以智慧觉</p>
  <p id="aYb">义不异前。<a id="a-Yc"></a>二讽推破无明。</p>
  <p id="aYd">了达于无明　　知彼如空华　　即能免流转</p>
  <p id="aYe">又如梦中人　　醒时不可得</p>
  <p id="aYf">上二段皆长离偈合。<a id="a-Yg"></a>三讽拂迹成因。</p>
  <p id="aYh">觉者如虚空　　平等不动转　　觉遍十方界</p>
  <p id="aYi">即得成佛道　　众幻灭无处</p>
  <p id="aYj">上二句长先偈后。</p>
  <p id="aYk">成道亦无得　　长无偈有</p>
  <p id="aYl">本性圆满故　　四讽结牒问曰</p>
  <p id="aYm">菩萨于此中　　能发菩提心　　长隐偈显</p>
  <p id="aYn">末世诸众生　　修此免邪见</p>
 </body>
</html>