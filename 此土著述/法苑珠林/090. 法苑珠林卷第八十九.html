<!doctype html>
<html id="z3IBWkf1Ro" data-ver="2086">
 <head>
  <meta charset="utf-8">
  <meta author="道世">
  <meta library="龙藏">
  <meta catalog="此土著述">
  <meta period="唐">
 </head>
 <body>
  <h1 id="a1">法苑珠林卷第八十九</h1>
  <h2 id="a2">受戒篇第八十七</h2>
  <h2 id="a3">十善部第六(此别五部)</h2>
  <p id="a4">述意部 忏悔部 受法部 戒相部 功能部。</p>
  <p data-pb></p>
  <h2 id="a5">述意部第一</h2>
  <p id="a6">以圣道远而难希。<a id="a-7"></a>净心近而易惑。<a id="a-8"></a>为山基于一篑。<a id="a-9"></a>为佛起于初念。<a id="a-A"></a>故万里之克。<a id="a-B"></a>离初步而不登。<a id="a-C"></a>三祇之功。<a id="a-D"></a>非始心而罔就。<a id="a-E"></a>是知行人发足常步此心。<a id="a-F"></a>开示初学须崇十善。<a id="a-G"></a>今既五浊交乱过犯滋彰。<a id="a-H"></a>不作则已。<a id="a-I"></a>作便极重。<a id="a-J"></a>用此量情如何轻侮。<a id="a-K"></a>如经犯重罪人比此阎浮一万六千年。<a id="a-L"></a>始同他化自在天寿一日一夜。<a id="a-M"></a>用此长日寿命一万六千岁。<a id="a-N"></a>比阎浮提日月则经九百二十一亿六十千岁。<a id="a-O"></a>在阿鼻地狱。<a id="a-P"></a>若更顽固不信佛经。<a id="a-Q"></a>即依观佛三昧经。<a id="a-R"></a>过杀八万四千父母等罪。<a id="a-S"></a>深重难计。<a id="a-T"></a>弗可除灭。<a id="a-U"></a>比见道俗于其斋日唯受五八三聚戒等论其十善都无受者。<a id="a-V"></a>良由僧等隐匿圣教。<a id="a-W"></a>致令不弘失于道分故未曾有经云。<a id="a-X"></a>下品十善。<a id="a-Y"></a>谓一念顷。<a id="a-Z"></a>中品十善。<a id="a-a"></a>谓一食顷。<a id="a-b"></a>上品十善。<a id="a-c"></a>谓从旦至午。<a id="a-d"></a>于此时中心念十善止于十恶故。<a id="a-e"></a>野干心念十善。<a id="a-f"></a>七日不食得生兜率天。<a id="a-g"></a>又上生经云。<a id="a-h"></a>我灭度后四众八部。<a id="a-i"></a>欲生第四天。<a id="a-j"></a>当于一日至第七日。<a id="a-k"></a>系念彼天持佛禁戒。<a id="a-l"></a>思念十善行十善道。<a id="a-m"></a>以此功德回向愿生弥勒佛前。<a id="a-n"></a>随念往生。<a id="a-o"></a>言七日者。<a id="a-p"></a>且从近论。<a id="a-q"></a>尚感彼天。<a id="a-r"></a>况复一生而不克获。<a id="a-s"></a>问曰。<a id="a-t"></a>天上胜报不可思议。<a id="a-u"></a>如何七日便感大福。<a id="a-v"></a>答曰。<a id="a-w"></a>善因虽微获果甚大。<a id="a-x"></a>如小爝火能烧大山。<a id="a-y"></a>一善能破大恶。<a id="a-z"></a>亦如少灯能破多闇。<a id="a-10"></a>轻日能消重露。<a id="a-11"></a>小子能生大树。<a id="a-12"></a>世事尚然。<a id="a-13"></a>何况善力也。</p>
  <h2 id="a14">忏悔部第二</h2>
  <p id="a15">述曰。<a id="a-16"></a>比见愚夫不肯受忏。<a id="a-17"></a>口出妄言。<a id="a-18"></a>云我但不作恶。<a id="a-19"></a>即名为善。<a id="a-1A"></a>何须令我更复受忏。<a id="a-1B"></a>答曰。<a id="a-1C"></a>大圣兴教事同符印。<a id="a-1D"></a>若不受行便无公验。<a id="a-1E"></a>故须愿须祈不造众恶。<a id="a-1F"></a>依愿起行可得承受。<a id="a-1G"></a>如牛虽有力挽车。<a id="a-1H"></a>要须御者能有所至。<a id="a-1I"></a>若不预作辄然起善内无轨辖。<a id="a-1J"></a>后遇罪缘便造不止。<a id="a-1K"></a>由先无愿故造众恶。<a id="a-1L"></a>大圣知机故令受善。<a id="a-1M"></a>若谓我不造恶便是善者。<a id="a-1N"></a>汝不作善。<a id="a-1O"></a>亦应是恶。<a id="a-1P"></a>如牛马驴骡亦不杀生。<a id="a-1Q"></a>岂是善耶。<a id="a-1R"></a>此乃心在无记。<a id="a-1S"></a>无罪福业。<a id="a-1T"></a>故须起念。<a id="a-1U"></a>专志深重。<a id="a-1V"></a>方成业道。</p>
  <p id="a1W">如未曾有经云。<a id="a-1X"></a>时有外道婆罗门妇。<a id="a-1Y"></a>名曰提韦。<a id="a-1Z"></a>夫亡家贫。<a id="a-1a"></a>自责孤穷欲自烧身祠天求当来福。<a id="a-1b"></a>时有道人。<a id="a-1c"></a>名曰辩才。<a id="a-1d"></a>教化提韦女人云。<a id="a-1e"></a>譬如有牛厌患车故欲使车坏。<a id="a-1f"></a>前车若坏续得后车。<a id="a-1g"></a>轭其项领。<a id="a-1h"></a>罪未毕故。<a id="a-1i"></a>人亦如是。<a id="a-1j"></a>假今烧坏百千万身。<a id="a-1k"></a>罪业因缘相续不灭。<a id="a-1l"></a>如阿鼻狱烧诸罪人。<a id="a-1m"></a>一日之中八万过死八万更生。<a id="a-1n"></a>过一劫已其罪方毕。<a id="a-1o"></a>况复汝今一过烧身欲求灭罪。<a id="a-1p"></a>何有得理。<a id="a-1q"></a>提韦白言。<a id="a-1r"></a>当设何方令得罪灭。<a id="a-1s"></a>辩才答言。<a id="a-1t"></a>前心作恶如云覆月。<a id="a-1u"></a>后心起善如炬消闇。<a id="a-1v"></a>自有方便灭除殃罪。<a id="a-1w"></a>现世安隐后生善处。<a id="a-1x"></a>提韦闻已心大欢喜。<a id="a-1y"></a>忧怖即除。<a id="a-1z"></a>即率家内奴婢眷属五百余人。<a id="a-20"></a>围绕叩头。<a id="a-21"></a>恭敬合掌。<a id="a-22"></a>白辩才言。<a id="a-23"></a>尊向所说灭罪事由。<a id="a-24"></a>愿更为说除罪之法。<a id="a-25"></a>当如法行。<a id="a-26"></a>辩才答曰。<a id="a-27"></a>起罪之由出身口意。<a id="a-28"></a>身业不善杀盗邪淫。<a id="a-29"></a>口业不善妄言两舌恶口绮语。<a id="a-2A"></a>意业不善嫉妒嗔恚憍慢邪见。<a id="a-2B"></a>是为十恶。<a id="a-2C"></a>受恶罪报。<a id="a-2D"></a>今当一心丹诚忏悔。<a id="a-2E"></a>若于过去。<a id="a-2F"></a>若于今身。<a id="a-2G"></a>有如是罪今悉忏悔。<a id="a-2H"></a>出罪灭罪。<a id="a-2I"></a>当自立誓救度眷属代其忏悔。<a id="a-2J"></a>所修福善施与一切受苦众生令其得乐。<a id="a-2K"></a>众生有罪我当代受。<a id="a-2L"></a>缘是受身至成佛道。<a id="a-2M"></a>忏悔讫已。<a id="a-2N"></a>更赐余善。<a id="a-2O"></a>当勤奉行。<a id="a-2P"></a>辩才更为受十善之法。<a id="a-2Q"></a>具如下法。</p>
  <p data-pb></p>
  <h2 id="a2R">受法部第三</h2>
  <p id="a2S">述曰。<a id="a-2T"></a>若欲受戒。<a id="a-2U"></a>要对一出家五众人前受。<a id="a-2V"></a>具修威仪。<a id="a-2W"></a>胡跪合掌请一戒师云。<a id="a-2X"></a>我某甲今请大德为我作十善戒师阿阇梨。<a id="a-2Y"></a>愿大德为我作十善戒师阿阇梨。<a id="a-2Z"></a>我依大德故得受十善。<a id="a-2a"></a>慈愍故(如是三说。<a id="a-2b"></a>此虽无文。<a id="a-2c"></a>然准受大戒请师义。<a id="a-2d"></a>亦无爽不请虽成。<a id="a-2e"></a>不如请之生善。<a id="a-2f"></a>然此十善是三乘之根本。<a id="a-2g"></a>人天之良药。<a id="a-2h"></a>得受妙果。<a id="a-2i"></a>寔由师训。<a id="a-2j"></a>岂得不请。<a id="a-2k"></a>纵对大众一时同请亦得)此之受法大意有二。<a id="a-2l"></a>初对人受。<a id="a-2m"></a>后自受法。<a id="a-2n"></a>初对人受依经略引二文。<a id="a-2o"></a>且依未曾有经云。<a id="a-2p"></a>汝今当诚心归佛归法归比丘僧。<a id="a-2q"></a>如是三说。<a id="a-2r"></a>今当尽形受十善道。<a id="a-2s"></a>我弟子某甲从今尽形不杀不盗不邪淫。<a id="a-2t"></a>是身善业。<a id="a-2u"></a>不妄言两舌不恶口绮语。<a id="a-2v"></a>是口善业。<a id="a-2w"></a>不嫉妒嗔恚憍慢邪见。<a id="a-2x"></a>是意善业。<a id="a-2y"></a>是则名为十善戒法。</p>
  <p id="a2z">第二依文殊师利问经。<a id="a-30"></a>受十善法。<a id="a-31"></a>此之十善共出家沙弥十戒文同。<a id="a-32"></a>然此经意亦通在家菩萨。<a id="a-33"></a>亦得同受。<a id="a-34"></a>是故经云。<a id="a-35"></a>尔时文殊师利白佛言。<a id="a-36"></a>云何归依佛。<a id="a-37"></a>佛告文殊。<a id="a-38"></a>归依佛者。<a id="a-39"></a>应如是言。<a id="a-3A"></a>大德我某甲。<a id="a-3B"></a>乃至菩提归依佛。<a id="a-3C"></a>乃至菩提归依法。<a id="a-3D"></a>乃至菩提归依僧(如是三说)我某甲已归依佛竟。<a id="a-3E"></a>已归依法竟。<a id="a-3F"></a>已归依僧竟(如是三说)次受戒相者。<a id="a-3G"></a>大德。<a id="a-3H"></a>我持菩萨戒。<a id="a-3I"></a>我某甲乃至菩提不杀众生离杀生想。<a id="a-3J"></a>乃至菩提不盗亦离盗想。<a id="a-3K"></a>乃至菩提不非梵行离非梵行想。<a id="a-3L"></a>乃至菩提不妄语离妄语想。<a id="a-3M"></a>乃至菩提不饮诸酒离饮酒想。<a id="a-3N"></a>乃至菩提不着香华亦不生想。<a id="a-3O"></a>乃至菩提不歌舞作乐离歌舞想。<a id="a-3P"></a>乃至菩提不坐卧高广大床离大床想。<a id="a-3Q"></a>乃至菩提不过中食离过中食想。<a id="a-3R"></a>乃至菩提不捉金银生像离捉金银想。<a id="a-3S"></a>乃至当具六波罗蜜大慈大悲。</p>
  <p id="a3T">第二明自受法。<a id="a-3U"></a>若无出家人可对受时。<a id="a-3V"></a>于其斋日向佛像前。<a id="a-3W"></a>至诚忏已自发善愿。<a id="a-3X"></a>要期受云。<a id="a-3Y"></a>我某甲归依佛归依法归依僧(如是三说)我某甲归依佛竟。<a id="a-3Z"></a>归依法竟。<a id="a-3a"></a>归依僧竟(如是三说)次受戒相。<a id="a-3b"></a>云我某甲尽形寿于一切有情上。<a id="a-3c"></a>不简凡圣行大慈心。<a id="a-3d"></a>乃至菩提不起杀心。<a id="a-3e"></a>乃至不起邪见(如是三说)我某甲尽形寿于一切有情上。<a id="a-3f"></a>不简凡圣行大慈心。<a id="a-3g"></a>乃至菩提不起杀心竟。<a id="a-3h"></a>乃至不起邪见竟(如是三说。<a id="a-3i"></a>前对人受依此而受亦得虽非正文准意无妨也)</p>
  <p data-pb></p>
  <h2 id="a3j">戒相部第四</h2>
  <p id="a3k">依大般若经(第四百七十三云)自受持十善业道。<a id="a-3l"></a>亦劝他受持十善业道。<a id="a-3m"></a>无倒称扬受持十善业道法。<a id="a-3n"></a>欢喜赞叹受持十善业道者(五戒八戒出家戒等并皆如是自受劝持)。<a id="a-3o"></a>又文殊问经云。<a id="a-3p"></a>文殊师利白佛言。<a id="a-3q"></a>出世间戒有几种。<a id="a-3r"></a>佛告文殊师利。<a id="a-3s"></a>若以心分别男女非男女等。<a id="a-3t"></a>是菩萨犯波罗夷。</p>
  <p id="a3u">若以心分别畜生鬼神诸天男女非男女等。<a id="a-3v"></a>是菩萨犯波罗夷。</p>
  <p id="a3w">若以身口行不堪得三乘不起慈悲心。<a id="a-3x"></a>是菩萨犯波罗夷。</p>
  <p id="a3y">若以身口行不堪得三乘若他物起盗想犯波罗夷。</p>
  <p id="a3z">若以身口行不堪得三乘若起妄语心犯波罗夷。</p>
  <p id="a40">又梵网经云。<a id="a-41"></a>佛告诸菩萨言。<a id="a-42"></a>我今半月半月自诵诸佛法戒。<a id="a-43"></a>汝等一切菩萨。<a id="a-44"></a>乃至十地诸菩萨。<a id="a-45"></a>亦诵是戒。<a id="a-46"></a>诸佛之本原。<a id="a-47"></a>行菩萨之根本。<a id="a-48"></a>若受戒者。<a id="a-49"></a>国王王子百官宰相。<a id="a-4A"></a>比丘比丘尼。<a id="a-4B"></a>十八梵天六欲天。<a id="a-4C"></a>庶民黄门淫男淫女奴婢。<a id="a-4D"></a>八部鬼神金刚神。<a id="a-4E"></a>畜生乃至变化人。<a id="a-4F"></a>但解法师言。<a id="a-4G"></a>尽受得戒。<a id="a-4H"></a>皆名第一清净者。<a id="a-4I"></a>佛告诸佛子言。<a id="a-4J"></a>有十重波罗提木叉。<a id="a-4K"></a>若受菩萨戒不诵此戒者。<a id="a-4L"></a>非菩萨。<a id="a-4M"></a>非佛种子。<a id="a-4N"></a>我亦如是诵。<a id="a-4O"></a>一切菩萨已学。<a id="a-4P"></a>一切菩萨当学。<a id="a-4Q"></a>一切菩萨今学。<a id="a-4R"></a>已略说波罗提木叉相貌。<a id="a-4S"></a>应当学敬心奉持。</p>
  <p id="a4T">佛告佛子。<a id="a-4U"></a>若自杀教人杀方便赞叹杀。<a id="a-4V"></a>见作随喜乃至咒杀。<a id="a-4W"></a>杀业杀法杀因杀缘。<a id="a-4X"></a>乃至一切有命者不得故杀。<a id="a-4Y"></a>是菩萨应起常住慈悲心孝顺心方便救护。<a id="a-4Z"></a>而自恣心怏意杀生。<a id="a-4a"></a>是菩萨第一波罗夷罪(言波罗夷者此云极重罪也)</p>
  <p id="a4b">若佛子。<a id="a-4c"></a>自盗教人盗方便盗。<a id="a-4d"></a>盗业盗法盗因盗缘。<a id="a-4e"></a>咒盗乃至鬼神有主劫贼物一切财物。<a id="a-4f"></a>一针一草不得故盗。<a id="a-4g"></a>而菩萨生佛性孝顺慈悲心。<a id="a-4h"></a>常助一切人生福生乐。<a id="a-4i"></a>而反更盗人物。<a id="a-4j"></a>是菩萨第二波罗夷罪。</p>
  <p id="a4k">若佛子。<a id="a-4l"></a>自淫教人淫乃至一切女人不得故淫。<a id="a-4m"></a>淫因淫业淫法淫缘。<a id="a-4n"></a>乃至畜生女诸天鬼神女。<a id="a-4o"></a>及非道行淫。<a id="a-4p"></a>而菩萨生孝顺心救度一切众生净法与人。<a id="a-4q"></a>而反更起一切人淫。<a id="a-4r"></a>不择畜生。<a id="a-4s"></a>乃至母姊六亲行淫无慈悲心。<a id="a-4t"></a>是菩萨第三波罗夷罪。</p>
  <p id="a4u">若佛子。<a id="a-4v"></a>自妄语教人妄语方便妄语。<a id="a-4w"></a>妄语因妄语业妄语法妄语缘。<a id="a-4x"></a>乃至不见言见见言不见。<a id="a-4y"></a>身心妄语。<a id="a-4z"></a>而菩萨常生正语。<a id="a-50"></a>亦生众生正语正见。<a id="a-51"></a>而反更起一切众生邪语邪见邪业。<a id="a-52"></a>是菩萨第四波罗夷罪。</p>
  <p id="a53">若佛子。<a id="a-54"></a>自酤酒教人酤酒。<a id="a-55"></a>酤酒因酤酒业酤酒法酤酒缘。<a id="a-56"></a>一切酒不得酤。<a id="a-57"></a>是酒起罪因缘。<a id="a-58"></a>而菩萨应生一切众生明达之慧。<a id="a-59"></a>而反更生众生颠倒心。<a id="a-5A"></a>是菩萨第五波罗夷罪。</p>
  <p id="a5B">若佛子。<a id="a-5C"></a>口自说出家在家菩萨比丘比丘尼罪过。<a id="a-5D"></a>教人说罪过。<a id="a-5E"></a>罪过因罪过业罪过法罪过缘。<a id="a-5F"></a>而菩萨闻外道恶人及二乘恶人说佛法中非法非律。<a id="a-5G"></a>常生悲心。<a id="a-5H"></a>教化是恶人辈令生大乘善信。<a id="a-5I"></a>而菩萨反更自说佛法中罪过。<a id="a-5J"></a>是菩萨第六波罗夷罪。</p>
  <p id="a5K">若佛子。<a id="a-5L"></a>口自赞毁他亦教人自赞毁他。<a id="a-5M"></a>毁他因毁他业毁他法毁他缘。<a id="a-5N"></a>而菩萨代一切众生受。<a id="a-5O"></a>加毁辱恶事自向己好事与他人。<a id="a-5P"></a>若自扬己德隐他人好事。<a id="a-5Q"></a>令他人受毁者。<a id="a-5R"></a>是菩萨第七波罗夷罪。</p>
  <p id="a5S">若佛子。<a id="a-5T"></a>自悭教人悭。<a id="a-5U"></a>悭因悭业悭法悭缘。<a id="a-5V"></a>而菩萨见一切贫穷人来乞者。<a id="a-5W"></a>随前人所须一切给与。<a id="a-5X"></a>而菩萨恶心嗔心。<a id="a-5Y"></a>乃至不施一钱一针一草。<a id="a-5Z"></a>有求法者。<a id="a-5a"></a>不为说一句一偈一微尘许法。<a id="a-5b"></a>而反更骂辱。<a id="a-5c"></a>是菩萨第八波罗夷罪。<a id="a-5d"></a>若佛子。<a id="a-5e"></a>自嗔教人嗔。<a id="a-5f"></a>嗔因嗔业嗔法嗔缘。<a id="a-5g"></a>而菩萨应生一切众生中善根无诤之事常生悲心。<a id="a-5h"></a>而反更于一切众生中乃至于非众生中以恶口骂辱。<a id="a-5i"></a>加以手打。<a id="a-5j"></a>及以刀杖。<a id="a-5k"></a>意犹不息。<a id="a-5l"></a>前人求悔善言忏谢。<a id="a-5m"></a>犹嗔不解。<a id="a-5n"></a>是菩萨第九波罗夷罪。</p>
  <p id="a5o">若佛子。<a id="a-5p"></a>自谤三宝。<a id="a-5q"></a>教人谤三宝。<a id="a-5r"></a>谤因谤业谤法谤缘。<a id="a-5s"></a>而菩萨见外道及以恶人一言谤佛音声。<a id="a-5t"></a>如三百鉾刺心。<a id="a-5u"></a>况口自谤不生信心孝顺心。<a id="a-5v"></a>而反更助恶人。<a id="a-5w"></a>邪见人谤。<a id="a-5x"></a>是菩萨第十波罗夷罪。</p>
  <p id="a5y">若善学诸人者。<a id="a-5z"></a>是菩萨十波罗提木叉。<a id="a-60"></a>应当学。<a id="a-61"></a>于中不应一一犯如微尘许。<a id="a-62"></a>何况具足犯十戒。<a id="a-63"></a>若有犯者不得现身发菩提心。<a id="a-64"></a>亦失国王位转轮王位。<a id="a-65"></a>亦失比丘比丘尼位。<a id="a-66"></a>失十发趣十长养十金刚十地佛性常住妙果。<a id="a-67"></a>一切皆失堕三恶道中。<a id="a-68"></a>二劫三劫不闻父母三宝名字。<a id="a-69"></a>以是不应一一犯。<a id="a-6A"></a>汝等一切诸菩萨今学当学已学。<a id="a-6B"></a>是十戒。<a id="a-6C"></a>应当学。<a id="a-6D"></a>敬心奉持。<a id="a-6E"></a>八万威仪品当广明(学此十戒已。<a id="a-6F"></a>更有四十八轻法。<a id="a-6G"></a>并须当学以文繁不述学者看彼也)</p>
  <p data-pb></p>
  <h2 id="a6H">功能部第五</h2>
  <p id="a6I">如大集经云。<a id="a-6J"></a>佛言。<a id="a-6K"></a>诸仁者。<a id="a-6L"></a>休息杀生获十种功德。<a id="a-6M"></a>何等为十。<a id="a-6N"></a>一于诸众生得无所畏。<a id="a-6O"></a>二于诸众生得大慈心。<a id="a-6P"></a>三断恶习气。<a id="a-6Q"></a>四少诸病恼为事决断。<a id="a-6R"></a>五得寿命长。<a id="a-6S"></a>六为非人护持。<a id="a-6T"></a>七寤寐安隐无诸恶梦。<a id="a-6U"></a>八无诸怨仇。<a id="a-6V"></a>九不畏恶道。<a id="a-6W"></a>十身坏命终得生善道。<a id="a-6X"></a>诸仁者。<a id="a-6Y"></a>是名休息杀生得十功德。<a id="a-6Z"></a>若能以此善根回向无上菩提。<a id="a-6a"></a>是人不久证无上智到菩提时。<a id="a-6b"></a>于彼国土离诸杀害。<a id="a-6c"></a>长寿众生来生其国。</p>
  <p id="a6d">佛言。<a id="a-6e"></a>休息偷盗获十种功德。<a id="a-6f"></a>何等为十。<a id="a-6g"></a>一具大果报为事决断。<a id="a-6h"></a>二所有财物不共他有。<a id="a-6i"></a>三不共五家四众人爱敬无有厌足。<a id="a-6j"></a>五游行诸方无有留难。<a id="a-6k"></a>六行来无畏。<a id="a-6l"></a>七以乐布施。<a id="a-6m"></a>八不求财宝自然速得。<a id="a-6n"></a>九得财不散。<a id="a-6o"></a>十身坏命终得生善道。<a id="a-6p"></a>诸仁者。<a id="a-6q"></a>是名休息偷盗得十种功德。<a id="a-6r"></a>若能以此善根回向无上菩提。<a id="a-6s"></a>是人不久到菩提时。<a id="a-6t"></a>于彼国土具足种种华果树林衣服璎珞庄严之具。<a id="a-6u"></a>珍奇宝物无不充满。</p>
  <p id="a6v">佛言。<a id="a-6w"></a>休息邪淫获十种功德。<a id="a-6x"></a>何等为十。<a id="a-6y"></a>一得诸根律仪为事决断。<a id="a-6z"></a>二得住离欲清净。<a id="a-70"></a>三不恼于他。<a id="a-71"></a>四众人喜乐。<a id="a-72"></a>五众人乐观。<a id="a-73"></a>六能发精进。<a id="a-74"></a>七见生死过。<a id="a-75"></a>八常乐布施。<a id="a-76"></a>九常乐求法。<a id="a-77"></a>十身坏命终得生善道。<a id="a-78"></a>诸仁者。<a id="a-79"></a>是名休息邪淫得十种功德。<a id="a-7A"></a>若能以此善根回向无上菩提。<a id="a-7B"></a>是人不久得无上智到菩提时。<a id="a-7C"></a>于彼国土无有生具。<a id="a-7D"></a>亦无女根。<a id="a-7E"></a>不行淫欲。<a id="a-7F"></a>皆悉化生。</p>
  <p id="a7G">佛言。<a id="a-7H"></a>休息妄语获十种功德。<a id="a-7I"></a>何等为十。<a id="a-7J"></a>一众人保任所言皆信。<a id="a-7K"></a>二于一切处乃至诸天发言得中。<a id="a-7L"></a>三口出香气如优钵罗华。<a id="a-7M"></a>四于人天中独作证明。<a id="a-7N"></a>五众人爱敬离诸疑惑。<a id="a-7O"></a>六常出实语。<a id="a-7P"></a>七心意清净。<a id="a-7Q"></a>八常无谄语言必应机。<a id="a-7R"></a>九常多欢喜。<a id="a-7S"></a>十身坏命终得生善道。<a id="a-7T"></a>诸仁者。<a id="a-7U"></a>是名休息妄语得十种功德。<a id="a-7V"></a>若能以此善根回向无上菩提。<a id="a-7W"></a>是人不久得无上智到菩提时。<a id="a-7X"></a>于彼国土无有生具。<a id="a-7Y"></a>众妙宝香常满其国。</p>
  <p id="a7Z">佛言。<a id="a-7a"></a>休息两舌获十种功德。<a id="a-7b"></a>何等为十。<a id="a-7c"></a>一身不可坏平等。<a id="a-7d"></a>二眷属不可坏平等。<a id="a-7e"></a>三善友不可坏平等。<a id="a-7f"></a>四信不可坏平等。<a id="a-7g"></a>五法不可坏平等。<a id="a-7h"></a>六威仪不可坏平等。<a id="a-7i"></a>七奢摩他不可坏平等。<a id="a-7j"></a>八三昧不可坏平等。<a id="a-7k"></a>九忍不可坏平等。<a id="a-7l"></a>十身坏命终得生善道。<a id="a-7m"></a>诸仁者。<a id="a-7n"></a>是名休息两舌得十种功德。<a id="a-7o"></a>若能以此善根回向无上菩提。<a id="a-7p"></a>是人不久得无上智到菩提时。<a id="a-7q"></a>于彼国土所有眷属。<a id="a-7r"></a>一切魔怨及他朋党。<a id="a-7s"></a>所不能坏。</p>
  <p id="a7t">佛言。<a id="a-7u"></a>休息恶口获十种功德。<a id="a-7v"></a>何等为十。<a id="a-7w"></a>一得柔软语。<a id="a-7x"></a>二揵利语。<a id="a-7y"></a>三合理语。<a id="a-7z"></a>四美润语。<a id="a-80"></a>五言必得中。<a id="a-81"></a>六直语。<a id="a-82"></a>七无畏语。<a id="a-83"></a>八不敢轻陵语。<a id="a-84"></a>九法语清辩。<a id="a-85"></a>十身坏命终得生善道。<a id="a-86"></a>诸仁者。<a id="a-87"></a>是名休息恶口得十种功德。<a id="a-88"></a>若能以此善根回向无上菩提。<a id="a-89"></a>是人不久得无上智到菩提时。<a id="a-8A"></a>于彼国土法声充遍。<a id="a-8B"></a>离诸恶语。</p>
  <p id="a8C">佛言。<a id="a-8D"></a>休息绮语获十种功德。<a id="a-8E"></a>何等为十。<a id="a-8F"></a>一天人爱敬。<a id="a-8G"></a>二明人随喜。<a id="a-8H"></a>三常乐实事。<a id="a-8I"></a>四不为明人所嫌共住不离。<a id="a-8J"></a>五闻言能领。<a id="a-8K"></a>六常得尊重爱敬。<a id="a-8L"></a>七常得爱乐阿兰若处。<a id="a-8M"></a>八爱乐贤圣默然。<a id="a-8N"></a>九远离恶人亲近贤圣。<a id="a-8O"></a>十身坏命终得生善道。<a id="a-8P"></a>诸仁者。<a id="a-8Q"></a>是名休息绮语得十种功德。<a id="a-8R"></a>若能以此善根回向无上菩提。<a id="a-8S"></a>是人不久得无上智到菩提时。<a id="a-8T"></a>于彼国土端正众生来生其国。<a id="a-8U"></a>强记不忘乐住离欲。</p>
  <p id="a8V">佛言。<a id="a-8W"></a>休息贪欲获十种功德。<a id="a-8X"></a>何等为十。<a id="a-8Y"></a>一身根不缺。<a id="a-8Z"></a>二口业清净。<a id="a-8a"></a>三意不散乱。<a id="a-8b"></a>四得胜果报。<a id="a-8c"></a>五得大富贵。<a id="a-8d"></a>六众人乐观。<a id="a-8e"></a>七所得果报眷属不可破坏。<a id="a-8f"></a>八常与明人相会。<a id="a-8g"></a>九不离法声。<a id="a-8h"></a>十身坏命终得生善道。<a id="a-8i"></a>诸仁者。<a id="a-8j"></a>是名休息贪欲得十种功德。<a id="a-8k"></a>若能以此善根回向无上菩提。<a id="a-8l"></a>是人不久得无上智到菩提时。<a id="a-8m"></a>于彼国土离于魔怨及诸外道。</p>
  <p id="a8n">佛言。<a id="a-8o"></a>休息嗔恚获十种功德。<a id="a-8p"></a>何等为十。<a id="a-8q"></a>一离一切嗔。<a id="a-8r"></a>二乐不积财。<a id="a-8s"></a>三众圣喜乐。<a id="a-8t"></a>四常与贤圣相会。<a id="a-8u"></a>五得利益事。<a id="a-8v"></a>六颜容端正。<a id="a-8w"></a>七见众生乐则生欢喜。<a id="a-8x"></a>八得于三昧。<a id="a-8y"></a>九得身口意光泽调柔。<a id="a-8z"></a>十身坏命终得生善道。<a id="a-90"></a>诸仁者。<a id="a-91"></a>是名休息嗔恚得十种功德。<a id="a-92"></a>若能以此善根回向无上菩提。<a id="a-93"></a>是人不久得无上智得菩提时。<a id="a-94"></a>于彼国土所有众生。<a id="a-95"></a>悉得三昧。<a id="a-96"></a>来生其国心极清净。</p>
  <p id="a97">佛言。<a id="a-98"></a>休息邪见获十种功德。<a id="a-99"></a>何等为十。<a id="a-9A"></a>一心性柔善朋侣贤良。<a id="a-9B"></a>二信有业报乃至夺命不起诸恶。<a id="a-9C"></a>三敬信三宝设为活命不信天神。<a id="a-9D"></a>四得于正见不怪异事亦不简择良日吉时。<a id="a-9E"></a>五常生人天离诸恶道。<a id="a-9F"></a>六常乐福德明人赞誉。<a id="a-9G"></a>七弃俗礼仪常求圣道。<a id="a-9H"></a>八离断常见入因缘法。<a id="a-9I"></a>九常与正趣正发心人共相会遇。<a id="a-9J"></a>十身坏命终得生善道。<a id="a-9K"></a>诸仁者。<a id="a-9L"></a>是名休息邪见得十种功德。<a id="a-9M"></a>若能以此善根回向无上菩提。<a id="a-9N"></a>是人速满六波罗蜜。<a id="a-9O"></a>于净佛土而成正觉。<a id="a-9P"></a>得菩提已。<a id="a-9Q"></a>于彼佛土功德智慧一切善根庄严众生来生其国。<a id="a-9R"></a>不信天神离恶道畏。<a id="a-9S"></a>于彼命终还生善道。</p>
  <p data-pb></p>
  <h2 id="a9T">三聚部第七(此别有十三部)</h2>
  <p id="a9U">意部 损益部 简德部 忏悔部 受法部 请证部 戒相部 劝请部 随喜部 回向部 发愿部 优劣部 受舍部。</p>
  <p data-pb></p>
  <h2 id="a9V">述意部第一</h2>
  <p id="a9W">夫十善五戒心须形受。<a id="a-9X"></a>菩萨净戒可以心成。<a id="a-9Y"></a>故戒法理旷事深。<a id="a-9Z"></a>在家出家平等而受。<a id="a-9a"></a>慧牙因斯以成。<a id="a-9b"></a>定水沿滋而满。<a id="a-9c"></a>必庄严于六度。<a id="a-9d"></a>璎珞乎四等。<a id="a-9e"></a>虽复栋宇未成。<a id="a-9f"></a>而基阶已广。<a id="a-9g"></a>惟斯戒本。<a id="a-9h"></a>流来汉地。<a id="a-9i"></a>源始晋末。<a id="a-9j"></a>中天竺沙门昙无谶者。<a id="a-9k"></a>赍此戒经及优婆塞法。<a id="a-9l"></a>东渡流沙。<a id="a-9m"></a>撮举章条。<a id="a-9n"></a>抄出戒本。<a id="a-9o"></a>凉州有道进法师者。<a id="a-9p"></a>道心超绝。<a id="a-9q"></a>慧力俊猛。<a id="a-9r"></a>流闻戒来。<a id="a-9s"></a>乃驰往燩煌。<a id="a-9t"></a>躬自迎接。<a id="a-9u"></a>戒法。<a id="a-9v"></a>既至时无其师。<a id="a-9w"></a>于是谨依经文自誓而受。<a id="a-9x"></a>于时凉州道俗并未之知也。<a id="a-9y"></a>既而彼寺道朗法师。<a id="a-9z"></a>梦进从佛受记。<a id="a-A0"></a>又僧尼信士十有余人。<a id="a-A1"></a>咸同此梦。<a id="a-A2"></a>互相征告。<a id="a-A3"></a>俄而进还。<a id="a-A4"></a>果受斯戒。<a id="a-A5"></a>朗年德崇重。<a id="a-A6"></a>西土之望。<a id="a-A7"></a>既爱乐大乘。<a id="a-A8"></a>兼证瑞梦。<a id="a-A9"></a>心喜内充。<a id="a-AA"></a>既从进受。<a id="a-AB"></a>以为菩萨胜地超过三乘。<a id="a-AC"></a>遂屈其年腊降为法弟。<a id="a-AD"></a>既而名德僧尼清信士女。<a id="a-AE"></a>次第受业三千许人。<a id="a-AF"></a>凉州刺吏闻进戒行。<a id="a-AG"></a>奉遵师礼。<a id="a-AH"></a>于是菩萨戒法流布京国。<a id="a-AI"></a>自尔已来黑白依持受者无量。<a id="a-AJ"></a>愿斯甘露等雨大千。<a id="a-AK"></a>谨撰兹记录其始末耳。</p>
  <h2 id="aAL">损益部第二</h2>
  <p id="aAM">依璎珞经云。<a id="a-AN"></a>佛言。<a id="a-AO"></a>佛子。<a id="a-AP"></a>今为诸菩萨结一切戒根本。<a id="a-AQ"></a>所谓三聚戒是。<a id="a-AR"></a>佛子。<a id="a-AS"></a>受十无尽戒已其受者。<a id="a-AT"></a>过度四魔越三界苦。<a id="a-AU"></a>从生至生不失此戒。<a id="a-AV"></a>常随行人乃至成佛(梵网经云。<a id="a-AW"></a>十无尽戒者。<a id="a-AX"></a>一不杀生。<a id="a-AY"></a>二不偷盗。<a id="a-AZ"></a>三不邪淫。<a id="a-Aa"></a>四不妄语。<a id="a-Ab"></a>五不饮不酷酒。<a id="a-Ac"></a>六不自赞毁。<a id="a-Ad"></a>七不说在家出家菩萨过失。<a id="a-Ae"></a>八不贪。<a id="a-Af"></a>九不嗔。<a id="a-Ag"></a>十不谤三宝。<a id="a-Ah"></a>是名十无尽戒也)。<a id="a-Ai"></a>佛子。<a id="a-Aj"></a>若过去未来现在一切众生不受是菩萨戒者。<a id="a-Ak"></a>不名有情识者。<a id="a-Al"></a>畜生无异。<a id="a-Am"></a>不名为人。<a id="a-An"></a>常离三宝海。<a id="a-Ao"></a>非菩萨。<a id="a-Ap"></a>非男非女。<a id="a-Aq"></a>名为畜生。<a id="a-Ar"></a>名为邪见人。<a id="a-As"></a>名为外道。<a id="a-At"></a>不近人情。<a id="a-Au"></a>故知菩萨戒有受法而无舍法。<a id="a-Av"></a>有犯不失尽未来际。<a id="a-Aw"></a>若有人欲受菩萨戒者。<a id="a-Ax"></a>法师先为解说使其乐着。<a id="a-Ay"></a>然后为受。<a id="a-Az"></a>又复法师能于一切国土中。<a id="a-B0"></a>教化一人出家受菩萨戒者。<a id="a-B1"></a>是法师其福胜造八万四千塔。<a id="a-B2"></a>况复二人三人乃至百人千人等。<a id="a-B3"></a>福报不可称量。<a id="a-B4"></a>其法师者。<a id="a-B5"></a>夫妇六亲得互为师。<a id="a-B6"></a>其受者。<a id="a-B7"></a>入诸佛界菩萨数中。<a id="a-B8"></a>超过三劫生死之苦。<a id="a-B9"></a>是故应受有而犯者。<a id="a-BA"></a>胜无不犯。<a id="a-BB"></a>又犯名菩萨。<a id="a-BC"></a>不犯名外道。<a id="a-BD"></a>以是故有受一分戒名一分菩萨。<a id="a-BE"></a>乃至二三四十分名具足受戒。<a id="a-BF"></a>是故心尽戒亦尽。<a id="a-BG"></a>心无尽故戒亦无尽。<a id="a-BH"></a>六道众生受得戒者。<a id="a-BI"></a>但解语得戒不失也。</p>
  <p id="aBJ">又善生经云。<a id="a-BK"></a>有二因缘失菩萨戒。<a id="a-BL"></a>一者退菩提心。<a id="a-BM"></a>二者得上恶心。<a id="a-BN"></a>离是二因缘。<a id="a-BO"></a>乃至他世。<a id="a-BP"></a>地狱畜生饿鬼之中。<a id="a-BQ"></a>终不失戒。<a id="a-BR"></a>若于后世更受菩萨戒时。<a id="a-BS"></a>不名新得。<a id="a-BT"></a>名为开示莹净。</p>
  <p id="aBU">又梵网经云。<a id="a-BV"></a>尔时智者向十方佛为受戒人。<a id="a-BW"></a>唱说羯磨已。<a id="a-BX"></a>十方诸佛及诸菩萨。<a id="a-BY"></a>遥见是人生子想弟想。<a id="a-BZ"></a>咸皆垂心怜愍护念。<a id="a-Ba"></a>由佛菩萨遥护念故。<a id="a-Bb"></a>使受戒之人功德增长。<a id="a-Bc"></a>不失善法。<a id="a-Bd"></a>令受戒人举身毛孔从顶至足。<a id="a-Be"></a>如凉风入体举身悚栗。<a id="a-Bf"></a>当知受者具其戒相冥中。<a id="a-Bg"></a>尔时应有十方诸佛。<a id="a-Bh"></a>以正法眼见此行者有实真心。<a id="a-Bi"></a>释迦牟尼佛于圣众中。<a id="a-Bj"></a>应唱如是言。<a id="a-Bk"></a>告诸大众。<a id="a-Bl"></a>彼世界中某甲国土某甲菩萨。<a id="a-Bm"></a>从某甲智者请菩萨戒。<a id="a-Bn"></a>此人无师。<a id="a-Bo"></a>我为作师。<a id="a-Bp"></a>怜愍故。</p>
  <p id="aBq">又佛言。<a id="a-Br"></a>佛子。<a id="a-Bs"></a>与人受戒时。<a id="a-Bt"></a>唯除有七逆罪不得受菩萨戒。<a id="a-Bu"></a>五逆罪外加杀和尚阿阇梨。<a id="a-Bv"></a>一切国王王子大臣百官。<a id="a-Bw"></a>比丘比丘尼。<a id="a-Bx"></a>信男女。<a id="a-By"></a>淫男女。<a id="a-Bz"></a>十八梵天。<a id="a-C0"></a>无根二根黄门奴婢。<a id="a-C1"></a>一切鬼神金刚神。<a id="a-C2"></a>畜生及变化人。<a id="a-C3"></a>但解法师语尽得受戒。<a id="a-C4"></a>应教身所著袈裟。<a id="a-C5"></a>皆使坏色。<a id="a-C6"></a>与外道相异。</p>
  <p id="aC7">又云。<a id="a-C8"></a>若佛子。<a id="a-C9"></a>太子欲受国王位时。<a id="a-CA"></a>受转轮王位时。<a id="a-CB"></a>百官受位时。<a id="a-CC"></a>应先受菩萨戒。<a id="a-CD"></a>一切鬼神救护王身百官之身。<a id="a-CE"></a>诸佛欢喜。<a id="a-CF"></a>既得戒已生孝顺心恭敬心。<a id="a-CG"></a>见上座和尚阿阇梨大同学同见同行者。<a id="a-CH"></a>而菩萨反生憍心痴心慢心。<a id="a-CI"></a>不起迎送礼拜。<a id="a-CJ"></a>一一不如法。<a id="a-CK"></a>若欲供养时。<a id="a-CL"></a>以自卖身。<a id="a-CM"></a>国城男女七宝百物而供给之。<a id="a-CN"></a>若不尔者犯轻垢罪。</p>
  <p data-pb></p>
  <h2 id="aCO">简德部第三(自下诸门。并依地持论。撰此戒法)</h2>
  <p id="aCP">缅寻圣教规受万途。<a id="a-CQ"></a>窃谓地持最为枢要。<a id="a-CR"></a>今且谨依撰成大辙。<a id="a-CS"></a>拟为自用。<a id="a-CT"></a>讵敢兼人。<a id="a-CU"></a>夫论受戒唯有二种。<a id="a-CV"></a>一者弟子戒师千里之内七众俱是。<a id="a-CW"></a>然七众之中比丘最上。<a id="a-CX"></a>比丘之内又定耆宿为胜。<a id="a-CY"></a>然耆宿之德复有三种。<a id="a-CZ"></a>一者同法菩萨。<a id="a-Ca"></a>明种性备足。<a id="a-Cb"></a>二者已发愿菩萨。<a id="a-Cc"></a>谓发心具足。<a id="a-Cd"></a>三者有智有力善语善说能诵能持者。<a id="a-Ce"></a>彰毕竟复同。<a id="a-Cf"></a>盖具此三德方堪为师。<a id="a-Cg"></a>若全无此行则不任为师。<a id="a-Ch"></a>弟子者。<a id="a-Ci"></a>亦具种性发心方听受戒。</p>
  <p id="aCj">第二请师者。<a id="a-Ck"></a>普贤观经云。<a id="a-Cl"></a>将欲受菩萨戒。<a id="a-Cm"></a>先请佛菩萨为师。<a id="a-Cn"></a>请云。<a id="a-Co"></a>弟子某甲等。<a id="a-Cp"></a>普及法界众生奉请释迦如来以为和尚。<a id="a-Cq"></a>奉请文殊师利菩萨为阿阇梨。<a id="a-Cr"></a>奉请弥勒菩萨为教授师。<a id="a-Cs"></a>奉请十方诸佛为证明师。<a id="a-Ct"></a>奉请十方菩萨以为己伴。<a id="a-Cu"></a>我今依大乘甚深妙义。<a id="a-Cv"></a>归依佛。<a id="a-Cw"></a>归依法。<a id="a-Cx"></a>归依僧(如是三说)既请得师。<a id="a-Cy"></a>是以次为听许故。<a id="a-Cz"></a>欲受戒者。<a id="a-D0"></a>具修威仪礼戒师已。<a id="a-D1"></a>应作是言。<a id="a-D2"></a>我于大德乞受菩萨戒。<a id="a-D3"></a>大德于我不惮劳者。<a id="a-D4"></a>哀愍故听许(三说)戒师答言好。<a id="a-D5"></a>既许可已。<a id="a-D6"></a>即教学方广摩德勒伽论五明论等。<a id="a-D7"></a>令知犯不犯染污不染污柔软中上及四十二戒。<a id="a-D8"></a>亦须谙委。<a id="a-D9"></a>然后对佛为受。<a id="a-DA"></a>若先学大乘者。<a id="a-DB"></a>便许而即受。<a id="a-DC"></a>弗同此例。<a id="a-DD"></a>谓从戒师听可之后。<a id="a-DE"></a>或三年。<a id="a-DF"></a>或百日。<a id="a-DG"></a>或一日。<a id="a-DH"></a>于道场内偏袒右肩。<a id="a-DI"></a>礼三世十方一切诸佛。<a id="a-DJ"></a>礼一切大地菩萨。<a id="a-DK"></a>礼佛菩萨已念彼诸佛乃与菩萨三聚功德。<a id="a-DL"></a>及礼戒师长跪曲身。<a id="a-DM"></a>作是言。<a id="a-DN"></a>唯愿大德授我菩萨戒(三说)作是言已。<a id="a-DO"></a>长养净心。<a id="a-DP"></a>惟在得戒。<a id="a-DQ"></a>无余念也。</p>
  <p data-pb></p>
  <h2 id="aDR">忏悔部第四</h2>
  <p id="aDS">夫欲纳受净法。<a id="a-DT"></a>要须洗荡内心方堪得受。<a id="a-DU"></a>凡污心之垢唯迷与障。<a id="a-DV"></a>迷者谤无三宝。<a id="a-DW"></a>障者广起十恶。<a id="a-DX"></a>今教忏者正忏此二。<a id="a-DY"></a>又依梵网经云。<a id="a-DZ"></a>若教戒法师。<a id="a-Da"></a>见欲受戒人。<a id="a-Db"></a>应教请二师。<a id="a-Dc"></a>和尚阿阇梨二师应问言。<a id="a-Dd"></a>汝有七遮罪不。<a id="a-De"></a>若现身有七遮罪。<a id="a-Df"></a>师不与受。<a id="a-Dg"></a>无七遮者得受。<a id="a-Dh"></a>若有犯十戒者。<a id="a-Di"></a>教忏悔。<a id="a-Dj"></a>在佛菩萨形像前。<a id="a-Dk"></a>日日六时诵十戒四十八轻戒。<a id="a-Dl"></a>若敬礼三世千佛得见好相。<a id="a-Dm"></a>若一七日二三七日乃至一年。<a id="a-Dn"></a>要见好相。<a id="a-Do"></a>佛来摩顶。<a id="a-Dp"></a>见光华种种异相。<a id="a-Dq"></a>便得灭罪。<a id="a-Dr"></a>若无好相虽忏无益。<a id="a-Ds"></a>纵是现身亦不得戒。<a id="a-Dt"></a>若曾受戒。<a id="a-Du"></a>或犯四十八轻戒者。<a id="a-Dv"></a>对手忏罪灭。<a id="a-Dw"></a>不同七遮。<a id="a-Dx"></a>又若欲受戒时。<a id="a-Dy"></a>问言。<a id="a-Dz"></a>现身不作七逆罪耶。<a id="a-E0"></a>不得与七逆人受戒。<a id="a-E1"></a>七逆者。<a id="a-E2"></a>一出佛身血。<a id="a-E3"></a>二杀父。<a id="a-E4"></a>三杀母。<a id="a-E5"></a>四杀和尚。<a id="a-E6"></a>五杀阿阇梨。<a id="a-E7"></a>六破羯磨转法轮僧。<a id="a-E8"></a>七杀圣人。<a id="a-E9"></a>若具七遮即身不得戒。<a id="a-EA"></a>余一切人得受戒。<a id="a-EB"></a>出家人法不向国王礼拜。<a id="a-EC"></a>不向父母礼拜。<a id="a-ED"></a>不向六亲礼拜。<a id="a-EE"></a>不向鬼神礼拜。<a id="a-EF"></a>但解法师语。<a id="a-EG"></a>百里千里来求法者。<a id="a-EH"></a>而菩萨法师以恶心嗔心。<a id="a-EI"></a>而不即与授一切众生戒。<a id="a-EJ"></a>犯轻垢罪。</p>
  <p id="aEK">我弟子某甲。<a id="a-EL"></a>仰启十方诸佛。<a id="a-EM"></a>弟子从本际有识已来乃至今身。<a id="a-EN"></a>或自不信三宝。<a id="a-EO"></a>或教人不信三宝。<a id="a-EP"></a>或见作随喜。<a id="a-EQ"></a>或自轻慢三宝。<a id="a-ER"></a>或教人轻慢三宝。<a id="a-ES"></a>或见作随喜。<a id="a-ET"></a>或自侵损三宝。<a id="a-EU"></a>或教人侵损三宝。<a id="a-EV"></a>或见作随喜。<a id="a-EW"></a>或自杀盗淫。<a id="a-EX"></a>或教人杀盗淫。<a id="a-EY"></a>或见作随喜。<a id="a-EZ"></a>或自妄语两舌恶口绮语。<a id="a-Ea"></a>或教人妄语两舌恶口绮语。<a id="a-Eb"></a>或见作随喜。<a id="a-Ec"></a>或自贪嗔痴。<a id="a-Ed"></a>或教人贪嗔痴。<a id="a-Ee"></a>或见作随喜。<a id="a-Ef"></a>于此众罪不生惭愧。<a id="a-Eg"></a>失菩萨戒不自觉知。<a id="a-Eh"></a>今于佛前至诚忏悔。<a id="a-Ei"></a>愿众罪永断无余。<a id="a-Ej"></a>志心敬礼一切诸佛(一遍亦得三遍弥善)</p>
  <p data-pb></p>
  <h2 id="aEk">受法部第五</h2>
  <p id="aEl">此门有四。<a id="a-Em"></a>一定其种性。<a id="a-En"></a>二定其发心。<a id="a-Eo"></a>三定其渐顿。<a id="a-Ep"></a>四正为受戒。<a id="a-Eq"></a>第一问言。<a id="a-Er"></a>汝某甲善男子善女人听法姊法妹汝是菩萨不。<a id="a-Es"></a>答言是。<a id="a-Et"></a>戒师若坐若立问者皆得。<a id="a-Eu"></a>所以坐得者。<a id="a-Ev"></a>为戒师老而无力故。<a id="a-Ew"></a>所以立得者。<a id="a-Ex"></a>为戒师少而有力故。<a id="a-Ey"></a>某甲者。<a id="a-Ez"></a>盖题其父母师长所制名也。<a id="a-F0"></a>非谓称其荣族皇帝明府之号也。<a id="a-F1"></a>设称亦不发戒。<a id="a-F2"></a>但背法逐情。<a id="a-F3"></a>非重道之仪也。</p>
  <p id="aF4">第二问发菩萨愿不。<a id="a-F5"></a>答言已发。<a id="a-F6"></a>菩萨愿者。<a id="a-F7"></a>正是道心别名也。</p>
  <p id="aF8">第三问其渐顿。<a id="a-F9"></a>依菩萨善戒经云。<a id="a-FA"></a>优波离问菩萨戒法。<a id="a-FB"></a>菩萨摩诃萨成就戒法利益众生者。<a id="a-FC"></a>先当具足学优婆塞戒沙弥戒比丘戒。<a id="a-FD"></a>若不具优婆塞戒得沙弥戒者。<a id="a-FE"></a>无有是处。<a id="a-FF"></a>若不具沙弥戒得比丘戒者。<a id="a-FG"></a>亦无是处。<a id="a-FH"></a>若不具如是三种戒者。<a id="a-FI"></a>得菩萨戒。<a id="a-FJ"></a>亦无是处。<a id="a-FK"></a>譬如重楼四级次第。<a id="a-FL"></a>不由初级至二级者。<a id="a-FM"></a>无有是处。<a id="a-FN"></a>不由二级至于三级。<a id="a-FO"></a>不由三级至于四级者。<a id="a-FP"></a>亦无是处。<a id="a-FQ"></a>若依萨婆多论云。<a id="a-FR"></a>若欲受沙弥戒先受优婆塞五戒。<a id="a-FS"></a>若欲受比丘具戒先受沙弥十戒。<a id="a-FT"></a>如人入海从浅至深。<a id="a-FU"></a>如是入佛法大海者。<a id="a-FV"></a>亦当如是。<a id="a-FW"></a>若有难缘不得渐受者。<a id="a-FX"></a>顿受比丘具戒者。<a id="a-FY"></a>亦得三种戒。<a id="a-FZ"></a>然授者得小罪(准前菩萨。<a id="a-Fa"></a>亦应如是。<a id="a-Fb"></a>依地持论。<a id="a-Fc"></a>顿发大乘心直受菩萨戒亦得也)</p>
  <p id="aFd">第四正为受戒。<a id="a-Fe"></a>戒师问。<a id="a-Ff"></a>汝善男子善女人。<a id="a-Fg"></a>欲于我所受一切菩萨戒。<a id="a-Fh"></a>所谓律仪戒。<a id="a-Fi"></a>摄善法戒。<a id="a-Fj"></a>摄众生戒。<a id="a-Fk"></a>是诸戒过去未来现在一切菩萨所住戒。<a id="a-Fl"></a>过去一切菩萨已学。<a id="a-Fm"></a>未来一切菩萨当学。<a id="a-Fn"></a>现在一切菩萨今学。<a id="a-Fo"></a>汝能受不。<a id="a-Fp"></a>答言能(三说)今言善(男子女人)者。<a id="a-Fq"></a>止为一人。<a id="a-Fr"></a>若对多人。<a id="a-Fs"></a>则言某甲等。</p>
  <p id="aFt">第二明心念受法者。<a id="a-Fu"></a>若无德行之人可对受者。<a id="a-Fv"></a>是行者。<a id="a-Fw"></a>应具威仪至佛像前。<a id="a-Fx"></a>礼佛已胡跪白云。<a id="a-Fy"></a>我某甲白十方世界一切诸佛及入大地诸菩萨众。<a id="a-Fz"></a>我今于诸佛菩萨前受一切菩萨戒。<a id="a-G0"></a>所谓律仪戒。<a id="a-G1"></a>摄善法戒。<a id="a-G2"></a>摄众生戒。<a id="a-G3"></a>此诸戒。<a id="a-G4"></a>过去未来现在一切菩萨所住戒。<a id="a-G5"></a>过去一切菩萨已学。<a id="a-G6"></a>未来一切菩萨当学。<a id="a-G7"></a>现在一切菩萨今学(三说)梵网经云。<a id="a-G8"></a>若从师受不假好相。<a id="a-G9"></a>以戒师展转相承有力故。<a id="a-GA"></a>若对佛像前自誓受者。<a id="a-GB"></a>要请得好相方得受戒。<a id="a-GC"></a>以不从师受自无力故。<a id="a-GD"></a>要须请圣加被。<a id="a-GE"></a>若于定中。<a id="a-GF"></a>若于梦中。<a id="a-GG"></a>若于觉中。<a id="a-GH"></a>感得好相。<a id="a-GI"></a>与圣教相应者方得。<a id="a-GJ"></a>若受戒者。<a id="a-GK"></a>但出自口立誓要期受词法用。<a id="a-GL"></a>一如依师受法也。</p>
  <p data-pb></p>
  <h2 id="aGM">请证部第六</h2>
  <p id="aGN">受得戒即须请验。<a id="a-GO"></a>先请菩萨。<a id="a-GP"></a>后请于佛。<a id="a-GQ"></a>初请菩萨者。<a id="a-GR"></a>谓大地菩萨。<a id="a-GS"></a>大地者。<a id="a-GT"></a>谓种性地解行地乃至十地。<a id="a-GU"></a>普贤乃至贤首是也。<a id="a-GV"></a>受人胡跪戒师为起。<a id="a-GW"></a>礼于十方诸菩萨众作是言。<a id="a-GX"></a>我弟子某甲。<a id="a-GY"></a>仰启十方大地微尘数诸菩萨众文殊师利金刚幢功德林菩萨等。<a id="a-GZ"></a>此某甲菩萨等在某国世界某伽蓝某像前。<a id="a-Ga"></a>于我某甲所。<a id="a-Gb"></a>三说受菩萨戒我为作证(三说)请诸佛者谓十方一切诸佛。<a id="a-Gc"></a>且就一教。<a id="a-Gd"></a>东方善德佛乃至下方明德佛等一切诸佛。<a id="a-Ge"></a>第一大师。<a id="a-Gf"></a>现知见觉。<a id="a-Gg"></a>于一切众生现知见觉今某甲菩萨于某世界某伽蓝某像前。<a id="a-Gh"></a>于我某甲所三说受菩萨戒。<a id="a-Gi"></a>我为作证(三说)以某白故。<a id="a-Gj"></a>无量诸佛大地菩萨前法有瑞现。<a id="a-Gk"></a>或有光明。<a id="a-Gl"></a>或有凉风。<a id="a-Gm"></a>或有妙香。<a id="a-Gn"></a>以有相现故。<a id="a-Go"></a>十方诸佛于此某甲菩萨起子想。<a id="a-Gp"></a>大地菩萨起弟想。<a id="a-Gq"></a>以起子想弟想故。<a id="a-Gr"></a>有慈心爱念。<a id="a-Gs"></a>令此菩萨从受已后犯即寻悔。<a id="a-Gt"></a>专精念住坚持不犯。<a id="a-Gu"></a>乃至菩提终无退转。<a id="a-Gv"></a>具足三十二相八十种好一切清净十力四无畏。<a id="a-Gw"></a>三念处三不护业。<a id="a-Gx"></a>大悲不妄法。<a id="a-Gy"></a>断除诸习。<a id="a-Gz"></a>一切种妙智百四十不共法悉皆备满。<a id="a-H0"></a>乘大慈悲游腾十方。<a id="a-H1"></a>广度众生不辞劳倦。<a id="a-H2"></a>一切众生咸同此益。</p>
  <h2 id="aH3">戒相部第七</h2>
  <p id="aH4">盖大圣度人功唯在戒。<a id="a-H5"></a>凡论戒也。<a id="a-H6"></a>枢要有三。<a id="a-H7"></a>一在家戒。<a id="a-H8"></a>谓五戒八戒是。<a id="a-H9"></a>二出家戒。<a id="a-HA"></a>谓十戒二百五十戒是。<a id="a-HB"></a>三道俗通行戒。<a id="a-HC"></a>谓三聚戒是。<a id="a-HD"></a>然此三聚复有三种。<a id="a-HE"></a>一者戒种种性是。<a id="a-HF"></a>二者戒心菩提心四无量是。<a id="a-HG"></a>三者戒行六度四摄是。<a id="a-HH"></a>然此度摄。<a id="a-HI"></a>若随威仪则名三聚。<a id="a-HJ"></a>若依行位乃称为七。<a id="a-HK"></a>若就德位遂号七地及十三住。<a id="a-HL"></a>凡如此说皆是戒法不同也。<a id="a-HM"></a>上来略述戒体宗要。<a id="a-HN"></a>如是自下广明行者。<a id="a-HO"></a>既得戒已。<a id="a-HP"></a>须识戒相知其受时了达轻重功能多少。<a id="a-HQ"></a>并宜诵持勿令忘失。<a id="a-HR"></a>我菩萨戒弟子某甲。<a id="a-HS"></a>从某年某月某日某时。<a id="a-HT"></a>于某师所。<a id="a-HU"></a>依地持论。<a id="a-HV"></a>受得菩萨三聚净戒。<a id="a-HW"></a>其三是何。<a id="a-HX"></a>一者摄律仪戒。<a id="a-HY"></a>谓恶无不离。<a id="a-HZ"></a>起证道行。<a id="a-Ha"></a>是断德因。<a id="a-Hb"></a>终成法身。<a id="a-Hc"></a>止即是持。<a id="a-Hd"></a>作便是犯。<a id="a-He"></a>顺教奉修慎而不为。<a id="a-Hf"></a>二者摄善法戒。<a id="a-Hg"></a>谓善无不积。<a id="a-Hh"></a>起助道行。<a id="a-Hi"></a>是智德因。<a id="a-Hj"></a>终成报身。<a id="a-Hk"></a>作即是持。<a id="a-Hl"></a>止便是犯。<a id="a-Hm"></a>顺教奉修以成行德。<a id="a-Hn"></a>三者摄众生戒。<a id="a-Ho"></a>谓无生不度。<a id="a-Hp"></a>起不住道行。<a id="a-Hq"></a>是恩德因。<a id="a-Hr"></a>终成应身。<a id="a-Hs"></a>作即是持。<a id="a-Ht"></a>止便是犯。<a id="a-Hu"></a>摄律仪戒者。<a id="a-Hv"></a>要唯有四。<a id="a-Hw"></a>一者不得为利养故自赞毁他。<a id="a-Hx"></a>无惭波罗夷。<a id="a-Hy"></a>二者不得故悭不施前人。<a id="a-Hz"></a>无惭波罗夷。<a id="a-I0"></a>三者嗔心打骂众生前人惭谢不受其忏。<a id="a-I1"></a>无惭波罗夷。<a id="a-I2"></a>四者痴心谤大乘。<a id="a-I3"></a>无惭波罗夷。<a id="a-I4"></a>此即通明三聚所离过。<a id="a-I5"></a>能离体者。<a id="a-I6"></a>谓身口意业思也。<a id="a-I7"></a>摄善法戒者。<a id="a-I8"></a>善无不积。<a id="a-I9"></a>谓身口意善及闻思修三慧十波罗蜜八万四千助道行。<a id="a-IA"></a>顺教奉修。<a id="a-IB"></a>以成行德。<a id="a-IC"></a>摄众生戒者。<a id="a-ID"></a>四无量为心。<a id="a-IE"></a>四摄为行。<a id="a-IF"></a>四无量者。<a id="a-IG"></a>谓慈悲喜舍。<a id="a-IH"></a>悲能拔苦尽。<a id="a-II"></a>慈能与乐满。<a id="a-IJ"></a>喜谓庆众生离苦究竟乐法满足。<a id="a-IK"></a>舍谓令众生行佛行处至佛至处。<a id="a-IL"></a>方生舍心。<a id="a-IM"></a>四摄为行者。<a id="a-IN"></a>谓布施爱语利益同事。<a id="a-IO"></a>菩萨将欲摄物。<a id="a-IP"></a>先以财济免其形苦。<a id="a-IQ"></a>次以爱语晓寤其心。<a id="a-IR"></a>令其信解言行。<a id="a-IS"></a>利摄者。<a id="a-IT"></a>依前信解次令起行。<a id="a-IU"></a>行谓戒定慧等。<a id="a-IV"></a>令总奉修。<a id="a-IW"></a>是行利摄。<a id="a-IX"></a>同事者。<a id="a-IY"></a>修行既满。<a id="a-IZ"></a>转依究竟成就三身。<a id="a-Ia"></a>同圣者所证。<a id="a-Ib"></a>故地持论云。<a id="a-Ic"></a>布施爱语。<a id="a-Id"></a>未发心令发心。<a id="a-Ie"></a>行利未成熟令成熟。<a id="a-If"></a>同利未解脱令解脱。<a id="a-Ig"></a>上来所列。<a id="a-Ih"></a>令受戒者诵之。<a id="a-Ii"></a>知受戒时节。<a id="a-Ij"></a>依师禀教。<a id="a-Ik"></a>略识持犯也。</p>
  <p id="aIl">述曰。<a id="a-Im"></a>既受得戒依经。<a id="a-In"></a>亦须识六重八重等戒。<a id="a-Io"></a>初六重者。<a id="a-Ip"></a>如依优婆塞戒经云。<a id="a-Iq"></a>若优婆塞受持戒已。<a id="a-Ir"></a>虽为天人乃至蚁子悉不应杀。<a id="a-Is"></a>若受戒已若口教杀若身自杀。<a id="a-It"></a>是人即失优婆塞戒。<a id="a-Iu"></a>尚不得暖法。<a id="a-Iv"></a>况四沙门果。<a id="a-Iw"></a>是名初重。<a id="a-Ix"></a>如是不得偷盗。<a id="a-Iy"></a>不得虚说我得不净观。<a id="a-Iz"></a>不得邪淫。<a id="a-J0"></a>不得宣说四众所有过罪。<a id="a-J1"></a>不得酤酒。<a id="a-J2"></a>若破是等戒即失优婆塞戒。<a id="a-J3"></a>尚不得暖法。<a id="a-J4"></a>况得四沙门果。<a id="a-J5"></a>是名六重。</p>
  <p id="aJ6">第二八重戒者。<a id="a-J7"></a>如依菩萨善戒经云。<a id="a-J8"></a>菩萨有二种。<a id="a-J9"></a>一者在家六重。<a id="a-JA"></a>二者出家八重法。<a id="a-JB"></a>若犯一一重法。<a id="a-JC"></a>现在不能庄严无量无上菩提。<a id="a-JD"></a>不能令心寂静。<a id="a-JE"></a>是则名为名字菩萨非义菩萨。<a id="a-JF"></a>是名菩萨旃陀罗也。<a id="a-JG"></a>菩萨心有上中下。<a id="a-JH"></a>若后四重。<a id="a-JI"></a>下中心犯。<a id="a-JJ"></a>不名为犯。<a id="a-JK"></a>若以上心恶心犯者。<a id="a-JL"></a>是名为犯上者。<a id="a-JM"></a>所谓乐作四事。<a id="a-JN"></a>心无惭愧。<a id="a-JO"></a>不知忏悔。<a id="a-JP"></a>不见犯罪。<a id="a-JQ"></a>赞破戒者。<a id="a-JR"></a>是名上恶心犯。<a id="a-JS"></a>菩萨虽犯如是四重。<a id="a-JT"></a>终不失于菩萨戒也(八重者。<a id="a-JU"></a>如比丘四重后加菩萨不得为贪利养故自赞其身等。<a id="a-JV"></a>如前四波罗夷。<a id="a-JW"></a>帖初四重。<a id="a-JX"></a>便为八重)</p>
  <p id="aJY">若依梵网经地持论。<a id="a-JZ"></a>有受是菩萨戒。<a id="a-Ja"></a>有四十二轻垢戒不得犯。<a id="a-Jb"></a>且逐要略述三五。<a id="a-Jc"></a>余在广文。<a id="a-Jd"></a>是故经云。<a id="a-Je"></a>若佛子。<a id="a-Jf"></a>常应一心受持读诵此戒。<a id="a-Jg"></a>剥皮为纸。<a id="a-Jh"></a>刺血为墨。<a id="a-Ji"></a>以髓为水。<a id="a-Jj"></a>折骨为笔。<a id="a-Jk"></a>书写佛戒。<a id="a-Jl"></a>麻皮谷纸绢等亦应悉书持。<a id="a-Jm"></a>常以七宝无价香华一切杂宝为箱。<a id="a-Jn"></a>盛经律卷。<a id="a-Jo"></a>若不如法供养者。<a id="a-Jp"></a>犯轻垢罪。<a id="a-Jq"></a>若佛子。<a id="a-Jr"></a>不得畜刀仗弓箭。<a id="a-Js"></a>贩卖轻称小斗。<a id="a-Jt"></a>因官形势取人财物。<a id="a-Ju"></a>害心系缚破坏成功。<a id="a-Jv"></a>长养猫狸猪狗。<a id="a-Jw"></a>若故养者。<a id="a-Jx"></a>犯轻垢罪。</p>
  <p id="aJy">若佛子。<a id="a-Jz"></a>以恶心故观一切男女军阵等斗。<a id="a-K0"></a>亦不得听诸音乐。<a id="a-K1"></a>杂戏摴蒱。<a id="a-K2"></a>作贼使命。<a id="a-K3"></a>若故作者。<a id="a-K4"></a>犯轻垢罪。</p>
  <p id="aK5">若佛子。<a id="a-K6"></a>以恶心故为利养贩卖男女财色。<a id="a-K7"></a>自手作食。<a id="a-K8"></a>自磨自舂。<a id="a-K9"></a>占相吉凶。<a id="a-KA"></a>咒术工巧。<a id="a-KB"></a>调鹰方法。<a id="a-KC"></a>和合毒药。<a id="a-KD"></a>都无慈心。<a id="a-KE"></a>犯轻垢罪。</p>
  <p id="aKF">若以恶心自谤三宝。<a id="a-KG"></a>诈现亲附。<a id="a-KH"></a>口伪说空。<a id="a-KI"></a>行在有中。<a id="a-KJ"></a>若见外道一切恶人劫贼。<a id="a-KK"></a>卖佛菩萨父母形像。<a id="a-KL"></a>贩卖经律。<a id="a-KM"></a>贩卖僧尼。<a id="a-KN"></a>而菩萨见是事已。<a id="a-KO"></a>方便教化赎之。<a id="a-KP"></a>若不赎者。<a id="a-KQ"></a>犯轻垢罪。</p>
  <p id="aKR">既略识持犯即须礼退。<a id="a-KS"></a>故地持论云。<a id="a-KT"></a>令受戒者。<a id="a-KU"></a>礼佛一拜。<a id="a-KV"></a>大地菩萨一拜。<a id="a-KW"></a>不云礼法。<a id="a-KX"></a>义准通礼。<a id="a-KY"></a>三拜弥善。</p>
  <p data-pb></p>
  <h2 id="aKZ">劝请部第八</h2>
  <p id="aKa">述曰。<a id="a-Kb"></a>法师升座讫赞呗供养时。<a id="a-Kc"></a>将为大众敷演法要。<a id="a-Kd"></a>籍圣加被方得宣释。<a id="a-Ke"></a>大众同时运心请圣加被。<a id="a-Kf"></a>十方凡圣说听二众。<a id="a-Kg"></a>加于观心。<a id="a-Kh"></a>内益胜智。<a id="a-Ki"></a>外增言辩。<a id="a-Kj"></a>方能识欲知根。<a id="a-Kk"></a>所说无倒。<a id="a-Kl"></a>又加听者。<a id="a-Km"></a>一心恭敬无倒听闻。</p>
  <p id="aKn">故阿含经偈云。</p>
  <p id="aKo">听者端视如渴饮　　一心入于语义中</p>
  <p id="aKp">闻法踊跃心悲喜　　如是之人可为说</p>
  <p id="aKq">又同请诸佛转正法轮。<a id="a-Kr"></a>十方世界应成诸佛。<a id="a-Ks"></a>于念念中出兴于世。<a id="a-Kt"></a>越过数量。<a id="a-Ku"></a>前念既尔。<a id="a-Kv"></a>后念亦然。<a id="a-Kw"></a>皆待请方说。<a id="a-Kx"></a>十方凡圣处法界堂。<a id="a-Ky"></a>咸请久住转正法轮。<a id="a-Kz"></a>然诸凡圣敬人重法。<a id="a-L0"></a>心至诚故。<a id="a-L1"></a>诸佛随机受请转正法轮。<a id="a-L2"></a>随者诸佛赴机受请转法轮时。<a id="a-L3"></a>我及圣众常预劝请之流。<a id="a-L4"></a>无空过者。<a id="a-L5"></a>何以故。<a id="a-L6"></a>念念常劝请故。<a id="a-L7"></a>令诸众生闻法寤解。<a id="a-L8"></a>舍邪入正。<a id="a-L9"></a>越凡得圣。<a id="a-LA"></a>治我无始已来教人为恶破坏他善夺他胜利谤佛法僧尘沙障业。<a id="a-LB"></a>然诸众生既闻法已寤入得证。<a id="a-LC"></a>展转教导一切众生。<a id="a-LD"></a>尽未来际常无断绝。</p>
  <p id="aLE">十住毗婆沙论云。</p>
  <p id="aLF">十方一切佛　　现在成道者</p>
  <p id="aLG">我请转法轮　　安乐诸众生</p>
  <p id="aLH">十方一切佛　　若欲舍寿命</p>
  <p id="aLI">我今头面礼　　劝请令久住</p>
  <p id="aLJ">述曰。<a id="a-LK"></a>前偈请佛转正法轮。<a id="a-LL"></a>增长智慧。<a id="a-LM"></a>治我无始已来自作教人谤法之罪。<a id="a-LN"></a>后偈请佛久住受人供养。<a id="a-LO"></a>增长福业。<a id="a-LP"></a>治我自作教他谤佛恶业之罪。<a id="a-LQ"></a>此则福智双行也。</p>
  <p id="aLR">愿令我身心　　犹如明净镜</p>
  <p id="aLS">十方诸佛土　　自在于中现</p>
  <p id="aLT">彼一一刹海　　诸佛身充满</p>
  <p id="aLU">谛观诸佛身　　真实无去来</p>
  <p id="aLV">各放胜光明　　微妙难思议</p>
  <p id="aLW">照除我烦恼　　如日消垂露</p>
  <p id="aLX">得除烦恼已　　证见十方佛</p>
  <p id="aLY">于一一佛前　　劝请修供养</p>
  <p id="aLZ">身心若未尽　　劝请无休息</p>
  <p id="aLa">复愿我身心　　犹如净法界</p>
  <p id="aLb">一一毛孔内　　流出诸佛云</p>
  <p id="aLc">佛云难思议　　普覆众生类</p>
  <p id="aLd">随彼所见闻　　如意受安乐</p>
  <p id="aLe">众生界若尽　　心可缘界尽</p>
  <p id="aLf">愿我净心内　　佛出无休废</p>
  <p data-pb></p>
  <h2 id="aLg">随喜部第九</h2>
  <p id="aLh">窃惟我所修　　施等诸善根</p>
  <p id="aLi">皆从法界流　　是诸佛所行</p>
  <p id="aLj">计我愚且鄙　　常应没诸恶</p>
  <p id="aLk">何其年将暮　　得发施等心</p>
  <p id="aLl">自庆希所得　　踊跃无有量</p>
  <p id="aLm">因见诸众生　　修行凡夫善</p>
  <p id="aLn">乃至一弹指　　我心悉随喜</p>
  <p id="aLo">况诸大菩萨　　成诸波罗蜜</p>
  <p id="aLp">满足诸地道　　而当不忻慕</p>
  <p id="aLq">是故我庆悦　　稽首诸法藏</p>
  <p data-pb></p>
  <h2 id="aLr">回向部第十</h2>
  <p id="aLs">罪中之大罪　　恶中之大恶</p>
  <p id="aLt">于诸众生内　　其唯我一人</p>
  <p id="aLu">自非诸佛力　　及众生善根</p>
  <p id="aLv">以自所作业　　望消己罪者</p>
  <p id="aLw">会无如之何　　是以随所作</p>
  <p id="aLx">一切诸善根　　不敢私自许</p>
  <p id="aLy">尽回施众生　　即复为众生</p>
  <p id="aLz">持彼所施善　　回向大菩提</p>
  <p id="aM0">令究竟解脱　　彼既成佛已</p>
  <p id="aM1">各以自在力　　皆共摄受我</p>
  <p id="aM2">使行菩提道　　令佛入境界</p>
  <p id="aM3">故我于众生　　最后成正觉</p>
  <p id="aM4">所以净身心　　顶礼大回向</p>
  <p data-pb></p>
  <h2 id="aM5">发愿部第十一(初有十大愿。出摄论文自下诸愿。并是人述耳)</h2>
  <p id="aM6">一供养愿。<a id="a-M7"></a>愿供养胜缘福田师法主。</p>
  <p id="aM8">二受持愿。<a id="a-M9"></a>愿受持胜妙正法。</p>
  <p id="aMA">三转法轮愿。<a id="a-MB"></a>愿于大集中转未曾有法轮。</p>
  <p id="aMC">四修行愿。<a id="a-MD"></a>愿如说修行一切菩萨正行。</p>
  <p id="aME">五成熟愿。<a id="a-MF"></a>愿成熟此器世界众生三乘善根。</p>
  <p id="aMG">六承事愿。<a id="a-MH"></a>愿往诸佛土常见诸佛常得敬事听受正法。</p>
  <p id="aMI">七净土愿。<a id="a-MJ"></a>愿清净自土安立正法及能修行众生。</p>
  <p id="aMK">八不离愿。<a id="a-ML"></a>愿于一切生处常不离诸佛菩萨得同意行。</p>
  <p id="aMM">九利益愿。<a id="a-MN"></a>愿于一切生处常作利益众生事无有空过。</p>
  <p id="aMO">十正觉愿。<a id="a-MP"></a>愿与一切众生同得无上菩提常作佛事。</p>
  <p id="aMQ">愿我作大地　　广长无限量</p>
  <p id="aMR">为诸众生等　　作真归依处</p>
  <p id="aMS">凡有受用者　　成就对治道</p>
  <p id="aMT">灭诸妄想识　　生长菩提心</p>
  <p id="aMU">甚深无障碍　　受用不可尽</p>
  <p id="aMV">愿我作大水　　具足八功德</p>
  <p id="aMW">唯洗众生心　　烦恼诸垢秽</p>
  <p id="aMX">悉令毕竟净　　满足佛菩提</p>
  <p id="aMY">愿我作大火　　日月诸星光</p>
  <p id="aMZ">烧竭寒冰狱　　普照闇冥国</p>
  <p id="aMa">于彼诸众生　　救摄无有余</p>
  <p id="aMb">悉令得见道　　解脱一切过</p>
  <p id="aMc">愿我作大风　　微密满虚空</p>
  <p id="aMd">诸有热恼处　　扇之以清凉</p>
  <p id="aMe">惔然受安乐　　愿我作虚空</p>
  <p id="aMf">寂然无障碍　　摄受诸众生</p>
  <p id="aMg">一切无有余　　其有受用者</p>
  <p id="aMh">皆得二无我　　以空三昧乐</p>
  <p id="aMi">而共相娱乐　　愿作药树王</p>
  <p id="aMj">遍覆众生界　　见闻及服药</p>
  <p id="aMk">除病消众毒　　毒消病已除</p>
  <p id="aMl">烦恼亦皆无　　次以真如味</p>
  <p id="aMm">充满佛法身　　愿我作饮食</p>
  <p id="aMn">色香美味具　　于诸众生前</p>
  <p id="aMo">一切皆示现　　随其所味乐</p>
  <p id="aMp">一切皆满足　　至于生死际</p>
  <p id="aMq">是食尔乃消　　愿我作衣服</p>
  <p id="aMr">轻软色微妙　　小大随形量</p>
  <p id="aMs">温凉称物情　　等心施众生</p>
  <p id="aMt">决定无有余　　令彼心清净</p>
  <p id="aMu">具足妙庄严</p>
  <p id="aMv">愿我先世及以今身所种善根。<a id="a-Mw"></a>以此善根施与一切无边众生。<a id="a-Mx"></a>悉共回向无上菩提。<a id="a-My"></a>令我此愿念念增长。<a id="a-Mz"></a>世世所生常系在心终不忘失。<a id="a-N0"></a>常为陀罗尼之所守护也。</p>
  <p data-pb></p>
  <h2 id="aN1">优劣部第十二</h2>
  <p id="aN2">居家持戒凡有四种。<a id="a-N3"></a>一曰下。<a id="a-N4"></a>二曰中。<a id="a-N5"></a>三曰上。<a id="a-N6"></a>四曰上上。<a id="a-N7"></a>若为现乐怖畏恶名。<a id="a-N8"></a>或为家法助随他意。<a id="a-N9"></a>或避苦役求离诸难。<a id="a-NA"></a>是为下人持戒。<a id="a-NB"></a>若为世间福乐坚持禁戒。<a id="a-NC"></a>是为中人持戒。<a id="a-ND"></a>若为诸法无常欲求离苦无为常乐涅槃。<a id="a-NE"></a>是为上人持戒。<a id="a-NF"></a>若为怜愍众生。<a id="a-NG"></a>专求佛道了知诸法。<a id="a-NH"></a>深观实相不畏恶道规招胜乐。<a id="a-NI"></a>是为上上人持戒。<a id="a-NJ"></a>故智度论云。<a id="a-NK"></a>下持戒者生人中。<a id="a-NL"></a>中持戒者生六欲天中。<a id="a-NM"></a>上持戒者行四禅四空定。<a id="a-NN"></a>生无色清净天中。<a id="a-NO"></a>又下清净。<a id="a-NP"></a>持戒得罗汉道。<a id="a-NQ"></a>中清净持戒得辟支佛道。<a id="a-NR"></a>上清净持戒得佛道。<a id="a-NS"></a>又正法念经云。<a id="a-NT"></a>若畏师持戒名下持戒。<a id="a-NU"></a>非畏师持戒名中持戒。<a id="a-NV"></a>畏恶道持戒是名上持戒。</p>
  <h2 id="aNW">受舍部第十三</h2>
  <p id="aNX">如大乘菩萨戒有三种。<a id="a-NY"></a>谓前三聚净戒是也。<a id="a-NZ"></a>此戒受已谓与心俱。<a id="a-Na"></a>心无后际故戒不失。<a id="a-Nb"></a>又善戒经云。<a id="a-Nc"></a>有二因缘失菩萨戒。<a id="a-Nd"></a>一退菩萨心。<a id="a-Ne"></a>二得增上恶心。<a id="a-Nf"></a>离是二缘乃至舍身他世地狱畜生。<a id="a-Ng"></a>终不失戒。<a id="a-Nh"></a>后若更受不名新得。<a id="a-Ni"></a>名为开示莹净故长也。</p>
  <p id="aNj">又优婆塞五戒威仪经云。<a id="a-Nk"></a>诸大德一心谛听。<a id="a-Nl"></a>我今欲说三世诸佛菩萨成就利益一切众生功德戒。<a id="a-Nm"></a>如是住菩萨戒者。<a id="a-Nn"></a>即是前四波罗夷。<a id="a-No"></a>若有犯者。<a id="a-Np"></a>不名菩萨。<a id="a-Nq"></a>现身不能庄严菩提。<a id="a-Nr"></a>又复不能令心寂静。<a id="a-Ns"></a>是似菩萨非实菩萨。<a id="a-Nt"></a>犯有三种。<a id="a-Nu"></a>有软中上。<a id="a-Nv"></a>若软中心犯。<a id="a-Nw"></a>是不名失。<a id="a-Nx"></a>若是增上心犯。<a id="a-Ny"></a>是名为失。<a id="a-Nz"></a>何者是上。<a id="a-O0"></a>若犯上四。<a id="a-O1"></a>数数乐犯。<a id="a-O2"></a>心无惭耻。<a id="a-O3"></a>不自悔责。<a id="a-O4"></a>是名上犯。<a id="a-O5"></a>菩萨虽犯于上四事。<a id="a-O6"></a>不即永失。<a id="a-O7"></a>不同比丘犯于四重即为永失。<a id="a-O8"></a>菩萨不尔。<a id="a-O9"></a>何以故。<a id="a-OA"></a>比丘犯四更无受路。<a id="a-OB"></a>菩萨虽犯脱可更受。<a id="a-OC"></a>是故不同。<a id="a-OD"></a>若依小乘戒有四种。<a id="a-OE"></a>一在家五戒八戒。<a id="a-OF"></a>二出家十戒二百五十戒。<a id="a-OG"></a>此之四种。<a id="a-OH"></a>一受得已谓与形俱身存戒在。<a id="a-OI"></a>身谢戒亡。<a id="a-OJ"></a>故短大乘戒也。<a id="a-OK"></a>依毗昙论云。<a id="a-OL"></a>别解脱戒舍有四种。<a id="a-OM"></a>一作法舍。<a id="a-ON"></a>二命终舍。<a id="a-OO"></a>三断善根舍。<a id="a-OP"></a>四二形生舍。</p>
  <p id="aOQ">又萨婆多论云。<a id="a-OR"></a>若受斋戒已。<a id="a-OS"></a>遇恶因缘。<a id="a-OT"></a>逼欲舍戒者。<a id="a-OU"></a>不必要从出家人边舍。<a id="a-OV"></a>趣得一人即成舍。<a id="a-OW"></a>述曰。<a id="a-OX"></a>若有犯戒难缘逼其犯者。<a id="a-OY"></a>宁可舍。<a id="a-OZ"></a>却为之后时无过。<a id="a-Oa"></a>故论云。<a id="a-Ob"></a>若五戒中犯一重戒。<a id="a-Oc"></a>不成受八戒。<a id="a-Od"></a>若八戒中犯一重戒。<a id="a-Oe"></a>不成出家受十戒。<a id="a-Of"></a>乃至具戒亦尔。<a id="a-Og"></a>所言四重者。<a id="a-Oh"></a>谓盗满五钱成重。<a id="a-Oi"></a>非处行淫。<a id="a-Oj"></a>杀人自称得圣。<a id="a-Ok"></a>随犯一戒。<a id="a-Ol"></a>即名犯重。<a id="a-Om"></a>于戒律中无忏悔法。<a id="a-On"></a>若依方等大乘经等。<a id="a-Oo"></a>方开受忏。<a id="a-Op"></a>亦有诸师不许。<a id="a-Oq"></a>向优婆塞等说四重者。<a id="a-Or"></a>恐成误错。<a id="a-Os"></a>若不许者。<a id="a-Ot"></a>何故欲受戒前展转遣问。<a id="a-Ou"></a>若舍时随对一人前舍。<a id="a-Ov"></a>并得无问道俗皆成。</p>
  <p id="aOw">问曰。<a id="a-Ox"></a>受时所以要对出家人前成受。<a id="a-Oy"></a>舍时对白衣亦得。</p>
  <p id="aOz">答曰。<a id="a-P0"></a>受戒欲似登山采宝。<a id="a-P1"></a>所以稍难。<a id="a-P2"></a>舍戒欲似下阪弃珠。<a id="a-P3"></a>所以甚易。</p>
  <p id="aP4">故四分律云。<a id="a-P5"></a>若有舍戒者。<a id="a-P6"></a>于佛法为死。<a id="a-P7"></a>受生则难。<a id="a-P8"></a>趣死极易。<a id="a-P9"></a>舍时应云。</p>
  <p id="aPA">大德一心念。<a id="a-PB"></a>我先受得五戒为优婆(塞夷)今对大德舍却作在家白衣(一说便成八戒亦然)后若好心发时。<a id="a-PC"></a>欲更受戒应先忏前罪。<a id="a-PD"></a>后受亦得。</p>
  <p id="aPE">颂曰。</p>
  <p id="aPF">大慈振法鼓　　开寤无明聋</p>
  <p id="aPG">炉冶心秽垢　　防非如利锋</p>
  <p id="aPH">护鹅不惜命　　守草养生同</p>
  <p id="aPI">五篇遮轻重　　七聚荡心胸</p>
  <p id="aPJ">晨朝宣宝偈　　夕夜虔诚恭</p>
  <p id="aPK">近未出苦海　　远念法身踪</p>
  <p id="aPL">七支净三业　　五分满金容</p>
  <p id="aPM">各愿坚固戒　　净土得相逢</p>
  <p data-pb></p>
  <h2 id="aPN">感应缘(略引十验)</h2>
  <p id="aPO">齐沙门上统 晋沙门慧永 晋沙门法安 晋沙门昙邕 宋沙门法度 梁沙门智顺 隋沙门净业 隋沙门灵干 唐居士张法义 唐居士夏侯均。</p>
  <p id="aPP">齐上统师传云。<a id="a-PQ"></a>汉明初感摩腾法兰唯有二人初来至此。<a id="a-PR"></a>不得受具。<a id="a-PS"></a>但与道俗。<a id="a-PT"></a>剃发被服缦条。<a id="a-PU"></a>唯受五戒十戒而已。<a id="a-PV"></a>伏惟。<a id="a-PW"></a>如来出世八年始兴羯磨。<a id="a-PX"></a>震旦在白木条东二万七千里。<a id="a-PY"></a>开持律五人得授大戒。<a id="a-PZ"></a>自后至汉第十桓帝。<a id="a-Pa"></a>一百余年内犹用三归五戒十戒。<a id="a-Pb"></a>迭相传授。<a id="a-Pc"></a>桓帝已后北天竺国有五西僧。<a id="a-Pd"></a>来到汉地。<a id="a-Pe"></a>与大僧受具足戒。<a id="a-Pf"></a>一名支法领。<a id="a-Pg"></a>二名支谦。<a id="a-Ph"></a>三名竺法护。<a id="a-Pi"></a>四名竺道生。<a id="a-Pj"></a>五名支娄谶。<a id="a-Pk"></a>其时大律未有。<a id="a-Pl"></a>支法领口诵出戒本一卷羯磨本一卷。<a id="a-Pm"></a>在此流行。<a id="a-Pn"></a>今时名旧羯磨。<a id="a-Po"></a>后到魏皇初三年。<a id="a-Pp"></a>昙摩迦罗又译出戒律。<a id="a-Pq"></a>后至元孝文世。<a id="a-Pr"></a>有光律师。<a id="a-Ps"></a>验旧羯磨及以戒本。<a id="a-Pt"></a>文有加减多少不足。<a id="a-Pu"></a>依大律本次第删集。<a id="a-Pv"></a>现世流行。<a id="a-Pw"></a>号为新羯磨。<a id="a-Px"></a>于时尼众来求受戒。<a id="a-Py"></a>支法领曰。<a id="a-Pz"></a>如律所明。<a id="a-Q0"></a>唯开边地五人僧受具戒。<a id="a-Q1"></a>不论尼众。<a id="a-Q2"></a>是时尼等辞退而还。<a id="a-Q3"></a>泣泪如雨不能自胜。<a id="a-Q4"></a>后到汉末魏初。<a id="a-Q5"></a>东竺国有二比丘尼。<a id="a-Q6"></a>来到长安。<a id="a-Q7"></a>见比丘尼众。<a id="a-Q8"></a>问曰。<a id="a-Q9"></a>汝谁边受戒。<a id="a-QA"></a>尼众答曰。<a id="a-QB"></a>我到大僧所受五戒十戒而已。<a id="a-QC"></a>二尼叹曰。<a id="a-QD"></a>边地尼等悉未有具。<a id="a-QE"></a>为还本国化得一十五人来。<a id="a-QF"></a>三人在雪山冻死。<a id="a-QG"></a>二人堕黑涧死。<a id="a-QH"></a>余到此土。<a id="a-QI"></a>唯有十人在此。<a id="a-QJ"></a>诸尼悉赴京师。<a id="a-QK"></a>与授具戒。<a id="a-QL"></a>后到吴地亦与彼尼受具讫已。<a id="a-QM"></a>西尼思忆本乡。<a id="a-QN"></a>即附舶南海而还。<a id="a-QO"></a>及至上船唯有七人。<a id="a-QP"></a>三人命终。<a id="a-QQ"></a>来去经途十七余年。<a id="a-QR"></a>后至魏文帝三年。<a id="a-QS"></a>内敕设无遮大会。<a id="a-QT"></a>魏帝敕问此土僧尼得戒源由。<a id="a-QU"></a>有何灵验。<a id="a-QV"></a>诸大德等咸皆不答。<a id="a-QW"></a>于时即有比丘。<a id="a-QX"></a>请向西国问圣人得戒源由。<a id="a-QY"></a>发足长安到于天竺。<a id="a-QZ"></a>见一罗汉启白振旦僧尼得戒以不。<a id="a-Qa"></a>罗汉答曰。<a id="a-Qb"></a>我是小圣不知得不。<a id="a-Qc"></a>汝在此住。<a id="a-Qd"></a>吾为汝上兜率奉问弥勒世尊得不来报。<a id="a-Qe"></a>即便入定向兜率天。<a id="a-Qf"></a>具问前事。<a id="a-Qg"></a>弥勒答曰。<a id="a-Qh"></a>僧尼并得戒讫。<a id="a-Qi"></a>仍请灵验。<a id="a-Qj"></a>弥勒即取金华云若边地僧尼得戒。<a id="a-Qk"></a>愿金华入罗汉手掌。<a id="a-Ql"></a>不得莫入。<a id="a-Qm"></a>发愿既讫。<a id="a-Qn"></a>将华按手。<a id="a-Qo"></a>其华入掌中。<a id="a-Qp"></a>高一尺影现。<a id="a-Qq"></a>弥勒语曰。<a id="a-Qr"></a>汝到振旦比丘所。<a id="a-Qs"></a>亦当如我此法。<a id="a-Qt"></a>罗汉下来。<a id="a-Qu"></a>如弥勒法。<a id="a-Qv"></a>以华按比丘手。<a id="a-Qw"></a>即入掌中。<a id="a-Qx"></a>高一尺影现。<a id="a-Qy"></a>瑞应既征。<a id="a-Qz"></a>其时即有远方道俗。<a id="a-R0"></a>来相钦仰。<a id="a-R1"></a>求受三归五戒。<a id="a-R2"></a>乃有无数。<a id="a-R3"></a>即号为华手比丘。<a id="a-R4"></a>当去之时有一十八人。<a id="a-R5"></a>自余慕住西国。<a id="a-R6"></a>或有冒涉流沙风寒命过。<a id="a-R7"></a>唯有华手比丘独还汉地。<a id="a-R8"></a>当本去日有迦毗罗神现身。<a id="a-R9"></a>语华手曰。<a id="a-RA"></a>道路悬远多诸崄难。<a id="a-RB"></a>弟子送师至彼来往清吉。<a id="a-RC"></a>未到之间。<a id="a-RD"></a>魏文帝殿前有金华空中现。<a id="a-RE"></a>文帝问太史曰。<a id="a-RF"></a>有何双怪。<a id="a-RG"></a>太史答曰。<a id="a-RH"></a>西域正法欲来到此。<a id="a-RI"></a>不盈一月。<a id="a-RJ"></a>华手比丘掌中金华来到此土。<a id="a-RK"></a>初至之日空里金华即灭不现。<a id="a-RL"></a>大瑞既征。<a id="a-RM"></a>故戒福永传也。</p>
  <p id="aRN">晋庐山有释慧永。<a id="a-RO"></a>姓潘河内人也。<a id="a-RP"></a>贞素自然清心克己。<a id="a-RQ"></a>言常含笑语不伤物。<a id="a-RR"></a>耽好经典善于讲说。<a id="a-RS"></a>蔬食布衣卒以终岁。<a id="a-RT"></a>乐住庐山与远同止。<a id="a-RU"></a>又别立一茅室于岭上。<a id="a-RV"></a>每欲禅思辄往居焉。<a id="a-RW"></a>时有至房者。<a id="a-RX"></a>并闻殊香之气。<a id="a-RY"></a>永屋中常有一虎。<a id="a-RZ"></a>人或畏者。<a id="a-Ra"></a>辄驱令上山。<a id="a-Rb"></a>人去后还复驯伏。<a id="a-Rc"></a>永尝出邑博晚还山。<a id="a-Rd"></a>至乌桥。<a id="a-Re"></a>乌桥营主醉骑马当道。<a id="a-Rf"></a>遮永不听去。<a id="a-Rg"></a>日时向晚。<a id="a-Rh"></a>永以杖遥指马。<a id="a-Ri"></a>马即惊走。<a id="a-Rj"></a>营主倒地。<a id="a-Rk"></a>永捧慰还。<a id="a-Rl"></a>因尔致疾。<a id="a-Rm"></a>明晨往寺。<a id="a-Rn"></a>向永悔过。<a id="a-Ro"></a>永曰。<a id="a-Rp"></a>非贫道本意。<a id="a-Rq"></a>恐戒神为耳。<a id="a-Rr"></a>白黑闻知归心者众矣。<a id="a-Rs"></a>至晋义熙十年遇疾危笃。<a id="a-Rt"></a>而专谨戒律执志逾勤。<a id="a-Ru"></a>虽沉痾苦。<a id="a-Rv"></a>而颜色怡悦。<a id="a-Rw"></a>未尽少时忽敛衣合掌求屣欲起。<a id="a-Rx"></a>如有所见。<a id="a-Ry"></a>众咸惊问。<a id="a-Rz"></a>答云。<a id="a-S0"></a>佛来。<a id="a-S1"></a>言终而卒。<a id="a-S2"></a>春秋八十有三。<a id="a-S3"></a>道俗在山。<a id="a-S4"></a>咸闻异香。<a id="a-S5"></a>七日乃歇。</p>
  <p id="aS6">晋新阳县有释法安。<a id="a-S7"></a>一名慈钦。<a id="a-S8"></a>未详何许人。<a id="a-S9"></a>是远公之弟子。<a id="a-SA"></a>善持戒行。<a id="a-SB"></a>讲说众经。<a id="a-SC"></a>兼习禅业。<a id="a-SD"></a>于晋义熙年中。<a id="a-SE"></a>新阳县虎灾。<a id="a-SF"></a>县有大社。<a id="a-SG"></a>树下筑神庙。<a id="a-SH"></a>左右居民以百数。<a id="a-SI"></a>人遭虎死者。<a id="a-SJ"></a>夕有一两。<a id="a-SK"></a>安尝游其县。<a id="a-SL"></a>暮投此村。<a id="a-SM"></a>民以畏虎早闭门闾。<a id="a-SN"></a>安径之树下。<a id="a-SO"></a>通夜坐禅。<a id="a-SP"></a>向晓闻虎负人而至投之树北。<a id="a-SQ"></a>见安如喜如惊。<a id="a-SR"></a>跳伏安前。<a id="a-SS"></a>安为说法受戒。<a id="a-ST"></a>虎踞地不动。<a id="a-SU"></a>有顷而去。<a id="a-SV"></a>旦村人追虎至树下。<a id="a-SW"></a>见安大惊。<a id="a-SX"></a>谓是神人。<a id="a-SY"></a>遂传之一县。<a id="a-SZ"></a>士庶宗奉。<a id="a-Sa"></a>虎灾由此而息。<a id="a-Sb"></a>因改神庙留安立寺。<a id="a-Sc"></a>左右田园皆舍为众业。<a id="a-Sd"></a>后欲作画像须铜青。<a id="a-Se"></a>困不能得。<a id="a-Sf"></a>夜梦见一人迂其床前云。<a id="a-Sg"></a>此下有铜钟。<a id="a-Sh"></a>寤即掘之。<a id="a-Si"></a>果得二口。<a id="a-Sj"></a>因以青成像。<a id="a-Sk"></a>后以铜助远公铸佛。<a id="a-Sl"></a>安后不知所终。</p>
  <p id="aSm">晋庐山有释昙邕。<a id="a-Sn"></a>姓杨。<a id="a-So"></a>关中人。<a id="a-Sp"></a>形长八尺。<a id="a-Sq"></a>雄武过人。<a id="a-Sr"></a>南投庐山。<a id="a-Ss"></a>事远为师内。<a id="a-St"></a>外经书多所综涉。<a id="a-Su"></a>志尚传法不惮疲苦。<a id="a-Sv"></a>乃于山之西南。<a id="a-Sw"></a>别立茅宇。<a id="a-Sx"></a>与弟子昙果。<a id="a-Sy"></a>澄思禅门。<a id="a-Sz"></a>尝于一时。<a id="a-T0"></a>果梦见山神求受五戒。<a id="a-T1"></a>果曰。<a id="a-T2"></a>家师在此。<a id="a-T3"></a>可往咨授。<a id="a-T4"></a>后少时邕见一人着单袷衣。<a id="a-T5"></a>风姿端雅。<a id="a-T6"></a>从者二十许人。<a id="a-T7"></a>请受五戒。<a id="a-T8"></a>邕以果先梦。<a id="a-T9"></a>知是山神。<a id="a-TA"></a>乃为说法授戒。<a id="a-TB"></a>神嚫以外国二锄。<a id="a-TC"></a>礼拜辞别。<a id="a-TD"></a>倏忽不见。<a id="a-TE"></a>后往荆州卒于竹林寺。</p>
  <p id="aTF">齐琅琊[山*聶]山有释法度。<a id="a-TG"></a>黄龙人。<a id="a-TH"></a>少出家。<a id="a-TI"></a>游学北土备综众经。<a id="a-TJ"></a>而专以苦节成务。<a id="a-TK"></a>宋末游于京师。<a id="a-TL"></a>高士齐郡明僧绍。<a id="a-TM"></a>杭迹人外。<a id="a-TN"></a>隐居琅琊之[山*聶]山。<a id="a-TO"></a>挹度清卓。<a id="a-TP"></a>待以师友之礼。<a id="a-TQ"></a>及亡舍所居为栖霞寺。<a id="a-TR"></a>请度居之。<a id="a-TS"></a>先有道士。<a id="a-TT"></a>欲以寺地为馆。<a id="a-TU"></a>住者辄死。<a id="a-TV"></a>及后为寺犹多恐动。<a id="a-TW"></a>自度居之群妖皆息。<a id="a-TX"></a>经岁许间。<a id="a-TY"></a>忽有人马鼓角之声。<a id="a-TZ"></a>俄见一人持名纸通度曰靳尚。<a id="a-Ta"></a>度前之。<a id="a-Tb"></a>尚形甚清雅羽卫亦严。<a id="a-Tc"></a>致敬已乃言。<a id="a-Td"></a>弟子王有此山七百余年。<a id="a-Te"></a>神道有法。<a id="a-Tf"></a>物不得干。<a id="a-Tg"></a>前诸栖托。<a id="a-Th"></a>或非真正。<a id="a-Ti"></a>故死病相继。<a id="a-Tj"></a>亦其命也。<a id="a-Tk"></a>法师道德所归。<a id="a-Tl"></a>谨舍以奉给。<a id="a-Tm"></a>并愿受五戒永结来缘。<a id="a-Tn"></a>度曰。<a id="a-To"></a>人神道殊无容相屈。<a id="a-Tp"></a>且檀越血食祭祀。<a id="a-Tq"></a>此最五戒所禁。<a id="a-Tr"></a>尚曰。<a id="a-Ts"></a>若备门徒辄先去杀。<a id="a-Tt"></a>于是辞去。<a id="a-Tu"></a>明旦度见一人送钱一万香烛刀子。<a id="a-Tv"></a>疏云。<a id="a-Tw"></a>弟子靳尚奉供。<a id="a-Tx"></a>至月十五日度为设会。<a id="a-Ty"></a>尚又来。<a id="a-Tz"></a>同众礼拜行道受戒而去。<a id="a-U0"></a>[山*聶]山庙巫梦告曰。<a id="a-U1"></a>吾已受戒于度法师。<a id="a-U2"></a>祠祀勿得杀戮。<a id="a-U3"></a>由是庙同荐止菜脯而已。<a id="a-U4"></a>度尝动散寝于地。<a id="a-U5"></a>见尚从外来以手摩头足而去。<a id="a-U6"></a>顷之复来。<a id="a-U7"></a>持一琉璃瓯。<a id="a-U8"></a>瓯中如水与度含。<a id="a-U9"></a>味甘而冷。<a id="a-UA"></a>度所苦即间。<a id="a-UB"></a>其征感若此。<a id="a-UC"></a>齐竟陵王萧子良始安王等。<a id="a-UD"></a>并遥恭以师敬。<a id="a-UE"></a>资给四事。<a id="a-UF"></a>六时无阙。<a id="a-UG"></a>以齐永元二年卒于山中。<a id="a-UH"></a>春秋六十四矣。</p>
  <p id="aUI">梁山阴云门寺有释智顺。<a id="a-UJ"></a>本姓徐。<a id="a-UK"></a>琅琊临沂人。<a id="a-UL"></a>秉禁无疵陶练众经。<a id="a-UM"></a>齐竟陵文宣王。<a id="a-UN"></a>特深礼异。<a id="a-UO"></a>以天监六年卒于山寺。<a id="a-UP"></a>春秋六十一。<a id="a-UQ"></a>初顺疾甚不食多日。<a id="a-UR"></a>一时中竟忽索荠饮。<a id="a-US"></a>弟子昙和。<a id="a-UT"></a>以顺绝谷日久。<a id="a-UU"></a>密以半合米杂煮以进。<a id="a-UV"></a>顺咽而还吐索水洗漱。<a id="a-UW"></a>语和云。<a id="a-UX"></a>汝永出云门寺。<a id="a-UY"></a>不得还住。<a id="a-UZ"></a>其执节精苦皆此类也。<a id="a-Ua"></a>临终之日房内颇闻异香。<a id="a-Ub"></a>亦有见天华天盖者(右五验出梁高僧传)</p>
  <p id="aUc">隋终南山悟真道场释净业。<a id="a-Ud"></a>汉东隋人也。<a id="a-Ue"></a>精研律部博综异闻。<a id="a-Uf"></a>确乎内湛令响外驰。<a id="a-Ug"></a>仁寿二年被举送舍利于安州之景藏寺。<a id="a-Uh"></a>初欲于十力寺置之。<a id="a-Ui"></a>行至景藏忽感异香。<a id="a-Uj"></a>满院众共嗟怪。<a id="a-Uk"></a>因而树立将下舍利。<a id="a-Ul"></a>赤光挺出照于人物。<a id="a-Um"></a>寺重阁上闻众人行声。<a id="a-Un"></a>及往掩捕扃闭如初。<a id="a-Uo"></a>一人不见。<a id="a-Up"></a>塔北有池。<a id="a-Uq"></a>沙门净范为诸道俗受菩萨戒。<a id="a-Ur"></a>乃有群鱼游跃。<a id="a-Us"></a>首皆南向似受归相。<a id="a-Ut"></a>范即乘船入水为鱼受戒。<a id="a-Uu"></a>鱼皆回头绕船。<a id="a-Uv"></a>如有听受。<a id="a-Uw"></a>都无有惧。<a id="a-Ux"></a>业庆其遇。<a id="a-Uy"></a>乃以舍利置于佛堂。<a id="a-Uz"></a>先有塑菩萨一躯。<a id="a-V0"></a>不可移转。<a id="a-V1"></a>至明乃见回首面向舍利。<a id="a-V2"></a>状类天然。<a id="a-V3"></a>一无损处。<a id="a-V4"></a>屡兴别瑞。<a id="a-V5"></a>传言不尽。<a id="a-V6"></a>大业十二年二月十八日卒于本寺。<a id="a-V7"></a>春秋五十有三。</p>
  <p id="aV8">隋西京大禅定寺道场释灵干。<a id="a-V9"></a>俗姓李氏。<a id="a-VA"></a>金城逖道人也。<a id="a-VB"></a>而立性翘仰恭摄成节。<a id="a-VC"></a>三业护持均禁遮性。<a id="a-VD"></a>仁寿二年奉敕送舍利于雒州。<a id="a-VE"></a>置塔于汉王寺。<a id="a-VF"></a>初绕塔所屡放神光。<a id="a-VG"></a>风起灯灭。<a id="a-VH"></a>而通夕明亮不须灯照。<a id="a-VI"></a>又感异香从风而至。<a id="a-VJ"></a>道俗通见。<a id="a-VK"></a>四月八日下舍利时。<a id="a-VL"></a>寺院之内树叶皆萎。<a id="a-VM"></a>乌鸟悲噭。<a id="a-VN"></a>及填平满还如常日。<a id="a-VO"></a>以大业八年正月二十九日卒于本寺。<a id="a-VP"></a>春秋七十有八(右二验出唐高僧传)</p>
  <p id="aVQ">唐华州郑县人张法义。<a id="a-VR"></a>年少贫野不修礼度。<a id="a-VS"></a>贞观十一年入华山伐树。<a id="a-VT"></a>遇见一僧坐岩穴中。<a id="a-VU"></a>法义便就与语。<a id="a-VV"></a>会天晦冥不归留宿。<a id="a-VW"></a>夜僧设松柏末以供养之。<a id="a-VX"></a>谓法义曰。<a id="a-VY"></a>贫道久不欲外人知。<a id="a-VZ"></a>檀越出慎勿言相见。<a id="a-Va"></a>因为说俗人多罪累死皆恶道。<a id="a-Vb"></a>至心忏悔可以灭之。<a id="a-Vc"></a>乃令净浴清净被僧衣为忏悔。<a id="a-Vd"></a>旦而别去至十九年法义病死。<a id="a-Ve"></a>埋于野外。<a id="a-Vf"></a>贫无棺椁以新木瘗之。<a id="a-Vg"></a>而苏自推木出归家。<a id="a-Vh"></a>家人惊愕审问。<a id="a-Vi"></a>知活乃喜。<a id="a-Vj"></a>法义自说。<a id="a-Vk"></a>初有两人来取乘空行。<a id="a-Vl"></a>至官府入大门。<a id="a-Vm"></a>又巡街南行十许里。<a id="a-Vn"></a>街左右皆有官曹。<a id="a-Vo"></a>门闾相对。<a id="a-Vp"></a>不可胜数。<a id="a-Vq"></a>法义至一曹见官人。<a id="a-Vr"></a>遥责使者曰。<a id="a-Vs"></a>是华州张法义也。<a id="a-Vt"></a>本限三日至何因乃淹七日。<a id="a-Vu"></a>使者云。<a id="a-Vv"></a>法义家狗恶。<a id="a-Vw"></a>兼有咒师。<a id="a-Vx"></a>咒神见打甚困。<a id="a-Vy"></a>袒衣而背青肿。<a id="a-Vz"></a>官曰。<a id="a-W0"></a>稽过多咎。<a id="a-W1"></a>与杖二十。<a id="a-W2"></a>言杖亦毕。<a id="a-W3"></a>血流洒地。<a id="a-W4"></a>官曰。<a id="a-W5"></a>将法义过录事。<a id="a-W6"></a>录事署发文书。<a id="a-W7"></a>令送付判官。<a id="a-W8"></a>判官召主典。<a id="a-W9"></a>取法义按。<a id="a-WA"></a>按簿甚多盈一床。<a id="a-WB"></a>主典对法义前披检云。<a id="a-WC"></a>去簿多先朱句毕。<a id="a-WD"></a>有未朱句者。<a id="a-WE"></a>则录之曰。<a id="a-WF"></a>贞观十一年法义父使刈禾。<a id="a-WG"></a>义反顾张目弘骂不孝。<a id="a-WH"></a>合杖八十。<a id="a-WI"></a>始录一条。<a id="a-WJ"></a>即见昔岩穴中僧来。<a id="a-WK"></a>判官起迎问何事。<a id="a-WL"></a>僧曰。<a id="a-WM"></a>张法义是贫道弟子。<a id="a-WN"></a>其罪并忏悔讫灭除。<a id="a-WO"></a>天曹案中已句毕。<a id="a-WP"></a>今枉追来不合死。<a id="a-WQ"></a>主典云。<a id="a-WR"></a>经忏悔者。<a id="a-WS"></a>此案句了。<a id="a-WT"></a>至如张目骂父。<a id="a-WU"></a>虽蒙忏悔事未句了。<a id="a-WV"></a>僧曰。<a id="a-WW"></a>若不如此。<a id="a-WX"></a>当取案勘之。<a id="a-WY"></a>应有福利。<a id="a-WZ"></a>抑判官令典将法义过王。<a id="a-Wa"></a>王宫东殿宇宏壮侍卫数千人。<a id="a-Wb"></a>僧亦随至王所。<a id="a-Wc"></a>王起迎僧。<a id="a-Wd"></a>王曰。<a id="a-We"></a>师当直来耶。<a id="a-Wf"></a>答曰。<a id="a-Wg"></a>未当次直。<a id="a-Wh"></a>有弟子张法义被录来。<a id="a-Wi"></a>此人宿罪并贫道句讫。<a id="a-Wj"></a>未合死。<a id="a-Wk"></a>主典又以张目视父事过王。<a id="a-Wl"></a>王曰。<a id="a-Wm"></a>张目忏悔此不合免。<a id="a-Wn"></a>然师为来请。<a id="a-Wo"></a>可特放七日。<a id="a-Wp"></a>法义白僧曰。<a id="a-Wq"></a>七日既不多。<a id="a-Wr"></a>后来恐不见师。<a id="a-Ws"></a>请即住随师。<a id="a-Wt"></a>师曰。<a id="a-Wu"></a>七日七年也。<a id="a-Wv"></a>可早去。<a id="a-Ww"></a>法义固请随僧。<a id="a-Wx"></a>僧因请王笔。<a id="a-Wy"></a>书法义掌中作一字。<a id="a-Wz"></a>又请王印。<a id="a-X0"></a>印之曰。<a id="a-X1"></a>可急去还家。<a id="a-X2"></a>凭福报。<a id="a-X3"></a>后来不可见我。<a id="a-X4"></a>宜以掌印呈王。<a id="a-X5"></a>王自当放汝也。<a id="a-X6"></a>法义乃辞出。<a id="a-X7"></a>僧令送出至其家内止黑。<a id="a-X8"></a>义不敢入。<a id="a-X9"></a>使者推之。<a id="a-XA"></a>遂活。<a id="a-XB"></a>觉在土中甚轻薄。<a id="a-XC"></a>以手推排得出。<a id="a-XD"></a>因入山就山僧修福。<a id="a-XE"></a>义掌中所印之处文不可识。<a id="a-XF"></a>然皆为疮。<a id="a-XG"></a>终莫能愈。<a id="a-XH"></a>至今尚存。<a id="a-XI"></a>陇西王博叉与法义邻近委之。<a id="a-XJ"></a>王为临说(右一验出置报记)</p>
  <p id="aXK">夏侯均者。<a id="a-XL"></a>冀州阜城人也。<a id="a-XM"></a>显庆二年病。<a id="a-XN"></a>经四十余日昏乱殆死。<a id="a-XO"></a>自云。<a id="a-XP"></a>被配作牛频经苦诉。<a id="a-XQ"></a>诉云。<a id="a-XR"></a>尝三度于隐师处受戒忏悔。<a id="a-XS"></a>自省无过。<a id="a-XT"></a>何忍遣作牛身受苦如是。<a id="a-XU"></a>均已被配磨坊。<a id="a-XV"></a>经二十日。<a id="a-XW"></a>苦使后为勘当受戒。<a id="a-XX"></a>是实不虚。<a id="a-XY"></a>始得免罪。<a id="a-XZ"></a>此人生平甚有膂力。<a id="a-Xa"></a>酗酒好斗。<a id="a-Xb"></a>今现断酒肉。<a id="a-Xc"></a>清信贤者。<a id="a-Xd"></a>为隐师弟子斋戒不绝(右一验出冥祥拾遗)</p>
 </body>
</html>