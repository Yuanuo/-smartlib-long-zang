<!doctype html>
<html id="z3IBX3c1cj" data-ver="2367">
 <head>
  <meta charset="utf-8">
  <meta author="道原">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">景德传灯录卷第二十八</h1>
  <p id="a2">诸方广语一十二人见录 南阳慧忠国师语 洛京荷泽神会大师语 江西大寂道一禅师语 澧州药山惟俨和尚语 越州大珠慧海和尚语 汾州大达无业国师语 池州南泉普愿和尚语 赵州从谂和尚语 镇州临济义玄和尚语 玄沙宗一师备大师语 潭州罗汉桂琛和尚语 大法眼文益禅师语。</p>
  <p id="a3">南阳慧忠国师问禅客。<a id="a-4"></a>从何方来。<a id="a-5"></a>对曰。<a id="a-6"></a>南方来。<a id="a-7"></a>师曰。<a id="a-8"></a>南方有何知识。<a id="a-9"></a>曰知识颇多。<a id="a-A"></a>师曰。<a id="a-B"></a>如何示人。<a id="a-C"></a>曰彼方知识直下示学人。<a id="a-D"></a>即心是佛佛是觉义。<a id="a-E"></a>汝今悉具见闻觉知之性。<a id="a-F"></a>此性善能扬眉瞬目去来运用遍于身中。<a id="a-G"></a>挃头头知挃脚脚知。<a id="a-H"></a>故名正遍知。<a id="a-I"></a>离此之外更无别佛。<a id="a-J"></a>此身即有生灭。<a id="a-K"></a>心性无始以来未曾生灭。<a id="a-L"></a>身生灭者。<a id="a-M"></a>如龙换骨。<a id="a-N"></a>蛇脱皮人出故宅。<a id="a-O"></a>即身是无常其性常也。<a id="a-P"></a>南方所说大约如此。<a id="a-Q"></a>师曰。<a id="a-R"></a>若然者与彼先尼外道无有差别。<a id="a-S"></a>彼云。<a id="a-T"></a>我此身中有一神性。<a id="a-U"></a>此性能知痛痒。<a id="a-V"></a>身坏之时神则出去。<a id="a-W"></a>如舍被烧舍主出去。<a id="a-X"></a>舍即无常。<a id="a-Y"></a>舍主常矣。<a id="a-Z"></a>审如此者。<a id="a-a"></a>邪正莫辨孰为是乎。<a id="a-b"></a>吾比游方多见此色近尤盛矣。<a id="a-c"></a>聚却三五百众。<a id="a-d"></a>目视云汉云。<a id="a-e"></a>是南方宗旨。<a id="a-f"></a>把他坛经改换。<a id="a-g"></a>添糅鄙谭削除圣意惑乱后徒。<a id="a-h"></a>岂成言教。<a id="a-i"></a>苦哉吾宗丧矣。<a id="a-j"></a>若以见闻觉知是佛性者。<a id="a-k"></a>净名不应云法离见闻觉知。<a id="a-l"></a>若行见闻觉知是则见闻觉知非求法也。<a id="a-m"></a>僧又问。<a id="a-n"></a>法华了义开佛知见此复若为。<a id="a-o"></a>师曰。<a id="a-p"></a>他云开佛知见。<a id="a-q"></a>尚不言菩萨二乘。<a id="a-r"></a>岂以众生痴倒便同佛之知见耶。<a id="a-s"></a>僧又问。<a id="a-t"></a>阿那个是佛心。<a id="a-u"></a>师曰。<a id="a-v"></a>墙壁瓦砾。<a id="a-w"></a>是僧曰。<a id="a-x"></a>与经大相违也。<a id="a-y"></a>涅槃云。<a id="a-z"></a>离墙壁无情之物故名佛性。<a id="a-10"></a>今云是佛心。<a id="a-11"></a>未审心之与性为别不别。<a id="a-12"></a>师曰。<a id="a-13"></a>迷即别悟即不别。<a id="a-14"></a>曰经云。<a id="a-15"></a>佛性是常心是无常。<a id="a-16"></a>今云不别何也。<a id="a-17"></a>师曰。<a id="a-18"></a>汝但依语而不依义。<a id="a-19"></a>譬如寒月水结为冰。<a id="a-1A"></a>及至暖时冰释为水。<a id="a-1B"></a>众生迷时结性成心。<a id="a-1C"></a>众生悟时释心成性。<a id="a-1D"></a>若执无情无佛性者。<a id="a-1E"></a>经不应言三界唯心。<a id="a-1F"></a>宛是汝自违经。<a id="a-1G"></a>吾不违也。<a id="a-1H"></a>问无情既有心性还解说法否。<a id="a-1I"></a>师曰。<a id="a-1J"></a>他炽然常说无有间歇。<a id="a-1K"></a>曰某甲为什么不闻。<a id="a-1L"></a>师曰。<a id="a-1M"></a>汝自不闻。<a id="a-1N"></a>曰谁人得闻。<a id="a-1O"></a>师曰。<a id="a-1P"></a>诸佛得闻。<a id="a-1Q"></a>曰众生应无分邪。<a id="a-1R"></a>师曰。<a id="a-1S"></a>我为众生说不为圣人说。<a id="a-1T"></a>曰某甲聋瞽不闻无情说法师应合闻。<a id="a-1U"></a>师曰。<a id="a-1V"></a>我亦不闻。<a id="a-1W"></a>曰师既不闻争知无情解说。<a id="a-1X"></a>师曰。<a id="a-1Y"></a>我若得闻即齐诸佛。<a id="a-1Z"></a>汝即不闻我所说法。<a id="a-1a"></a>曰众生毕竟得闻否。<a id="a-1b"></a>师曰。<a id="a-1c"></a>众生若闻即非众生。<a id="a-1d"></a>曰无情说法有何典据。<a id="a-1e"></a>师曰。<a id="a-1f"></a>不见华严云。<a id="a-1g"></a>刹说众生说三世一切说。<a id="a-1h"></a>众生是有情乎。<a id="a-1i"></a>曰师但说无情有佛性。<a id="a-1j"></a>有情复若为。<a id="a-1k"></a>师曰。<a id="a-1l"></a>无情尚尔况有情耶。<a id="a-1m"></a>曰若然者前举南方知识云见闻是佛性。<a id="a-1n"></a>应不合判同外道。<a id="a-1o"></a>师曰。<a id="a-1p"></a>不道他无佛性。<a id="a-1q"></a>外道岂无佛性耶。<a id="a-1r"></a>但缘见错于一法中而生二见故非也。<a id="a-1s"></a>曰若俱有佛性。<a id="a-1t"></a>且杀有情即结业互酬损害。<a id="a-1u"></a>无情不闻有报。<a id="a-1v"></a>师曰。<a id="a-1w"></a>有情是正报计我我所而怀结恨即有罪报。<a id="a-1x"></a>无情是其依报无结恨心。<a id="a-1y"></a>是以不言有报。<a id="a-1z"></a>曰教中但见有情作佛。<a id="a-20"></a>不见无情受记。<a id="a-21"></a>且贤劫千佛孰是无情佛耶。<a id="a-22"></a>师曰。<a id="a-23"></a>如皇太子未受位时唯一身尔。<a id="a-24"></a>受位之后国土尽属于王。<a id="a-25"></a>宁有国土别受位乎。<a id="a-26"></a>今但有情受记作佛之时。<a id="a-27"></a>十方国土悉是遮那佛身。<a id="a-28"></a>那得更有无情受记耶。<a id="a-29"></a>曰一切众生尽居佛身之上。<a id="a-2A"></a>便利秽污佛身。<a id="a-2B"></a>穿凿践蹋佛身。<a id="a-2C"></a>岂无罪耶。<a id="a-2D"></a>师曰。<a id="a-2E"></a>众生全体是佛欲谁为罪。<a id="a-2F"></a>曰经云。<a id="a-2G"></a>佛身无挂碍。<a id="a-2H"></a>今以有为质碍之物而作佛身。<a id="a-2I"></a>岂不乖于圣旨。<a id="a-2J"></a>师曰。<a id="a-2K"></a>大品经云。<a id="a-2L"></a>不可离有为而说无为。<a id="a-2M"></a>汝信色是空否。<a id="a-2N"></a>曰佛之诚言那敢不信。<a id="a-2O"></a>师曰。<a id="a-2P"></a>色既是空宁有挂碍。<a id="a-2Q"></a>曰众生佛性既同。<a id="a-2R"></a>只用一佛修行。<a id="a-2S"></a>一切众生应时解脱。<a id="a-2T"></a>今既不尔同义安在。<a id="a-2U"></a>师曰。<a id="a-2V"></a>汝不见华严六相义云。<a id="a-2W"></a>同中有异异中有同。<a id="a-2X"></a>成坏总别类例皆然。<a id="a-2Y"></a>众生佛虽同一性。<a id="a-2Z"></a>不妨各各自修自得。<a id="a-2a"></a>未见他食我饱。<a id="a-2b"></a>曰有知识示学人。<a id="a-2c"></a>但自识性了无常时抛却[穀-禾+卵]漏子一边着。<a id="a-2d"></a>灵台智性迥然而去。<a id="a-2e"></a>名为解脱。<a id="a-2f"></a>此复若为。<a id="a-2g"></a>师曰。<a id="a-2h"></a>前已说了。<a id="a-2i"></a>犹是二乘外道之量。<a id="a-2j"></a>二乘厌离生死欣乐涅槃。<a id="a-2k"></a>外道亦云。<a id="a-2l"></a>吾有大患为吾有身。<a id="a-2m"></a>乃趣乎冥谛。<a id="a-2n"></a>须陀洹人八万劫。<a id="a-2o"></a>余三果人六四二万。<a id="a-2p"></a>辟支佛一万劫。<a id="a-2q"></a>住于定中。<a id="a-2r"></a>外道亦八万劫住非非想中。<a id="a-2s"></a>二乘劫满犹能回心向大。<a id="a-2t"></a>外道还却轮回。<a id="a-2u"></a>曰佛性一种为别。<a id="a-2v"></a>师曰。<a id="a-2w"></a>不得一种。<a id="a-2x"></a>曰何也。<a id="a-2y"></a>师曰。<a id="a-2z"></a>或有全不生灭。<a id="a-30"></a>或半生半灭半不生灭。<a id="a-31"></a>曰执为此解。<a id="a-32"></a>师曰。<a id="a-33"></a>我此间佛性全不生灭。<a id="a-34"></a>汝南方佛性半生半灭半不生灭。<a id="a-35"></a>曰如何区别。<a id="a-36"></a>师曰。<a id="a-37"></a>此则身心一如心外无余。<a id="a-38"></a>所以全不生灭。<a id="a-39"></a>汝南方身是无常神性是常。<a id="a-3A"></a>所以半生半灭半不生灭。<a id="a-3B"></a>曰和尚色身岂得便同法身不生灭耶。<a id="a-3C"></a>师曰。<a id="a-3D"></a>汝那得入于邪道。<a id="a-3E"></a>曰学人早晚入邪道。<a id="a-3F"></a>师曰。<a id="a-3G"></a>汝不见金刚经色见声求皆行邪道。<a id="a-3H"></a>今汝所见不其然乎。<a id="a-3I"></a>曰某甲曾读大小乘教。<a id="a-3J"></a>亦见有说。<a id="a-3K"></a>不生不灭中道正性之处。<a id="a-3L"></a>亦见有说。<a id="a-3M"></a>此阴灭彼阴生身有代谢而神性不灭之文。<a id="a-3N"></a>那得尽拨同外道断常二见。<a id="a-3O"></a>师曰。<a id="a-3P"></a>汝学出世无上正真之道。<a id="a-3Q"></a>为学世间生死断常二见耶。<a id="a-3R"></a>汝不见。<a id="a-3S"></a>肇公云。<a id="a-3T"></a>谭真则逆俗。<a id="a-3U"></a>顺俗则违真。<a id="a-3V"></a>违真故迷性而莫返。<a id="a-3W"></a>逆俗故言淡而无味。<a id="a-3X"></a>中流之人如存若亡。<a id="a-3Y"></a>下士拊掌而不顾。<a id="a-3Z"></a>汝今欲学下士笑于大道乎。<a id="a-3a"></a>曰师亦言即心是佛。<a id="a-3b"></a>南方知识亦尔。<a id="a-3c"></a>那有异同师不应自是而非他。<a id="a-3d"></a>师曰。<a id="a-3e"></a>或名异体同。<a id="a-3f"></a>或名同体异。<a id="a-3g"></a>因兹滥矣。<a id="a-3h"></a>只如菩提涅槃真如佛性名异体同。<a id="a-3i"></a>真心妄心佛智世智名同体异。<a id="a-3j"></a>缘南方错将妄心言是真心。<a id="a-3k"></a>认贼为子。<a id="a-3l"></a>有取世智称为佛智。<a id="a-3m"></a>犹如鱼目而乱明珠。<a id="a-3n"></a>不可雷同事须甄别。<a id="a-3o"></a>曰若为离得此过。<a id="a-3p"></a>师曰。<a id="a-3q"></a>汝但子细反观阴入界处一一推穷。<a id="a-3r"></a>有纤豪可得否。<a id="a-3s"></a>曰子细观之不见一物可得。<a id="a-3t"></a>师曰。<a id="a-3u"></a>汝坏身心相耶。<a id="a-3v"></a>曰身心性离有何可坏。<a id="a-3w"></a>师曰。<a id="a-3x"></a>身心外更有物不。<a id="a-3y"></a>曰身心无外宁有物耶。<a id="a-3z"></a>师曰。<a id="a-40"></a>汝坏世间相耶。<a id="a-41"></a>曰世间相即无相那用更坏。<a id="a-42"></a>师曰。<a id="a-43"></a>若然者即离过矣。<a id="a-44"></a>禅客唯然受教。<a id="a-45"></a>常州僧灵觉问曰。<a id="a-46"></a>发心出家本拟求佛。<a id="a-47"></a>未审如何用心即得。<a id="a-48"></a>师曰。<a id="a-49"></a>无心可用即得成佛。<a id="a-4A"></a>曰无心可用阿谁成佛。<a id="a-4B"></a>师曰。<a id="a-4C"></a>无心自成佛亦无心。<a id="a-4D"></a>曰佛有大不可思议为能度众生。<a id="a-4E"></a>若也无心阿谁度众生。<a id="a-4F"></a>师曰。<a id="a-4G"></a>无心是真度生。<a id="a-4H"></a>若见有生可度者。<a id="a-4I"></a>即是有心宛然生灭。<a id="a-4J"></a>曰今既无心。<a id="a-4K"></a>能仁出世说许多教迹岂可虚言。<a id="a-4L"></a>师曰。<a id="a-4M"></a>佛说教亦无心。<a id="a-4N"></a>曰说法无心应是无说。<a id="a-4O"></a>师曰。<a id="a-4P"></a>说即无无即说。<a id="a-4Q"></a>曰说法无心造业有心否。<a id="a-4R"></a>师曰。<a id="a-4S"></a>无心即无业。<a id="a-4T"></a>今既有业心即生灭何得无心。<a id="a-4U"></a>曰无心即成佛。<a id="a-4V"></a>和尚即今成佛未。<a id="a-4W"></a>师曰。<a id="a-4X"></a>心尚自无谁言成佛。<a id="a-4Y"></a>若有佛可成还是有心。<a id="a-4Z"></a>有心即有漏何处得无心。<a id="a-4a"></a>曰既无佛可成和尚还得佛用否。<a id="a-4b"></a>师曰。<a id="a-4c"></a>心尚自无用从何有。<a id="a-4d"></a>曰茫然都无莫落断见否。<a id="a-4e"></a>师曰。<a id="a-4f"></a>本来无见阿谁道断。<a id="a-4g"></a>曰本来无莫落空否。<a id="a-4h"></a>师曰。<a id="a-4i"></a>空既是无堕从何立。<a id="a-4j"></a>曰能所俱无。<a id="a-4k"></a>忽有人持刀来取命。<a id="a-4l"></a>为是有是无。<a id="a-4m"></a>师曰。<a id="a-4n"></a>是无。<a id="a-4o"></a>曰痛否。<a id="a-4p"></a>师曰。<a id="a-4q"></a>痛亦无。<a id="a-4r"></a>曰痛既无死后生何道。<a id="a-4s"></a>师曰。<a id="a-4t"></a>无死无生亦无道。<a id="a-4u"></a>曰既得无物自在饥寒所逼若为用心。<a id="a-4v"></a>师曰。<a id="a-4w"></a>饥即吃饭寒即着衣。<a id="a-4x"></a>曰知饥知寒应是有心。<a id="a-4y"></a>师曰。<a id="a-4z"></a>我问汝。<a id="a-50"></a>有心心作何体段。<a id="a-51"></a>曰心无体段。<a id="a-52"></a>师曰。<a id="a-53"></a>汝既知无体段。<a id="a-54"></a>则是本来无心。<a id="a-55"></a>何得言有。<a id="a-56"></a>曰山中逢见虎狼如何用心。<a id="a-57"></a>师曰。<a id="a-58"></a>见如不见来如不来。<a id="a-59"></a>彼即无心恶兽不能加害。<a id="a-5A"></a>曰寂然无事独脱无心名为何物。<a id="a-5B"></a>师曰。<a id="a-5C"></a>名金刚大士。<a id="a-5D"></a>曰金刚大士有何体段。<a id="a-5E"></a>师曰。<a id="a-5F"></a>本无形段。<a id="a-5G"></a>曰既无形段唤何物作金刚大士。<a id="a-5H"></a>师曰。<a id="a-5I"></a>唤作无形段金刚大士。<a id="a-5J"></a>曰金刚大士有何功德。<a id="a-5K"></a>师曰。<a id="a-5L"></a>一念与金刚相应。<a id="a-5M"></a>能灭殑伽沙劫生死重罪。<a id="a-5N"></a>得见殑伽沙诸佛。<a id="a-5O"></a>其金刚大士功德无量非口所说非意所陈。<a id="a-5P"></a>假使殑伽沙劫住世说亦不可得尽。<a id="a-5Q"></a>曰如何是一念相应。<a id="a-5R"></a>师曰。<a id="a-5S"></a>忆智俱忘即是相应。<a id="a-5T"></a>曰忆智俱忘谁见诸佛。<a id="a-5U"></a>师曰。<a id="a-5V"></a>忘即无无即佛。<a id="a-5W"></a>曰无即言无何得唤作佛。<a id="a-5X"></a>师曰。<a id="a-5Y"></a>无亦空佛亦空故。<a id="a-5Z"></a>曰无即佛佛即无。<a id="a-5a"></a>曰既无纤豪可得名为何物。<a id="a-5b"></a>师曰。<a id="a-5c"></a>本无名字。<a id="a-5d"></a>曰还有相似者否。<a id="a-5e"></a>师曰。<a id="a-5f"></a>无相似者世号无比独尊。<a id="a-5g"></a>汝努力依此修行。<a id="a-5h"></a>无人能破坏者。<a id="a-5i"></a>更不须问任意游行独脱无畏。<a id="a-5j"></a>常有河沙贤圣之所覆护。<a id="a-5k"></a>所在之处常得河沙天龙八部之所恭敬。<a id="a-5l"></a>河沙善神来护永无障难。<a id="a-5m"></a>何处不得逍遥。<a id="a-5n"></a>又问。<a id="a-5o"></a>迦葉在佛边听为闻不闻。<a id="a-5p"></a>师曰。<a id="a-5q"></a>不闻闻。<a id="a-5r"></a>曰云何不闻闻。<a id="a-5s"></a>师曰。<a id="a-5t"></a>闻不闻。<a id="a-5u"></a>曰如来有说不闻闻无说不闻闻。<a id="a-5v"></a>师曰。<a id="a-5w"></a>如来无说说。<a id="a-5x"></a>曰云何无说说。<a id="a-5y"></a>师曰。<a id="a-5z"></a>言满天下无口过。</p>
  <p id="a60">洛京荷泽神会大师示众曰。<a id="a-61"></a>夫学者须达自源。<a id="a-62"></a>四果三贤皆名调伏。<a id="a-63"></a>辟支罗汉未断其疑。<a id="a-64"></a>等妙二觉了达分明。<a id="a-65"></a>觉有浅深教有顿渐。<a id="a-66"></a>其渐也历僧祇劫犹处轮回。<a id="a-67"></a>其顿也屈伸臂顷便登妙觉。<a id="a-68"></a>若宿无道种徒学多知。<a id="a-69"></a>一切在心邪正由己。<a id="a-6A"></a>不思一物即是自心。<a id="a-6B"></a>非智所知。<a id="a-6C"></a>更无别行悟入此者。<a id="a-6D"></a>真三摩提法无去来前后际断。<a id="a-6E"></a>故知无念为最上乘。<a id="a-6F"></a>旷彻清虚顿开宝藏。<a id="a-6G"></a>心非生灭性绝推迁。<a id="a-6H"></a>自净则境虑不生。<a id="a-6I"></a>无作乃攀缘自息。<a id="a-6J"></a>吾于昔日转不退轮。<a id="a-6K"></a>今得定慧双修如拳如手。<a id="a-6L"></a>见无念体不逐物生。<a id="a-6M"></a>了如来常更何所起。<a id="a-6N"></a>今此幻质元是真常。<a id="a-6O"></a>自性如空本来无相。<a id="a-6P"></a>既达此理谁怖谁忧。<a id="a-6Q"></a>天地不能变其体。<a id="a-6R"></a>心归法界万象一如。<a id="a-6S"></a>远离思量智同法性。<a id="a-6T"></a>千经万论只是明心。<a id="a-6U"></a>既不立心即体真理都无所得。<a id="a-6V"></a>告诸学众无外驰求。<a id="a-6W"></a>若最上乘应当无作。<a id="a-6X"></a>珍重。<a id="a-6Y"></a>人问。<a id="a-6Z"></a>无念法有无否。<a id="a-6a"></a>师曰。<a id="a-6b"></a>不言有无。<a id="a-6c"></a>曰恁么时作么生。<a id="a-6d"></a>师曰。<a id="a-6e"></a>亦无恁么时。<a id="a-6f"></a>犹如明镜若不对像终不见像。<a id="a-6g"></a>若见无物乃是真见。<a id="a-6h"></a>师于大藏经内有六处有疑。<a id="a-6i"></a>问于六祖。<a id="a-6j"></a>第一问戒定慧。<a id="a-6k"></a>曰戒定慧如何所用。<a id="a-6l"></a>戒何物。<a id="a-6m"></a>定从何处修。<a id="a-6n"></a>慧因何处起。<a id="a-6o"></a>所见不通流。<a id="a-6p"></a>六祖答曰。<a id="a-6q"></a>定则定其心。<a id="a-6r"></a>将戒戒其行。<a id="a-6s"></a>性中常慧照。<a id="a-6t"></a>自见自知深。<a id="a-6u"></a>第二问。<a id="a-6v"></a>本无今有有何物。<a id="a-6w"></a>本有今无无何物。<a id="a-6x"></a>诵经不见有无义。<a id="a-6y"></a>真似骑驴更觅驴。<a id="a-6z"></a>答曰。<a id="a-70"></a>前念恶业本无。<a id="a-71"></a>后念善生今有。<a id="a-72"></a>念念常行善行。<a id="a-73"></a>后代人天不久。<a id="a-74"></a>汝今正听吾言。<a id="a-75"></a>吾即本无今有。<a id="a-76"></a>第三问。<a id="a-77"></a>将生灭却灭。<a id="a-78"></a>将灭灭却生。<a id="a-79"></a>不了生灭义。<a id="a-7A"></a>所见似聋盲。<a id="a-7B"></a>答曰。<a id="a-7C"></a>将生灭却灭。<a id="a-7D"></a>令人不执性。<a id="a-7E"></a>将灭灭却生。<a id="a-7F"></a>令人心离境。<a id="a-7G"></a>未若离二边。<a id="a-7H"></a>自除生灭病。<a id="a-7I"></a>第四问。<a id="a-7J"></a>先顿而后渐。<a id="a-7K"></a>先渐而后顿。<a id="a-7L"></a>不悟顿渐人。<a id="a-7M"></a>心里常迷闷。<a id="a-7N"></a>答曰。<a id="a-7O"></a>听法顿中渐。<a id="a-7P"></a>悟法渐中顿。<a id="a-7Q"></a>修行顿中渐。<a id="a-7R"></a>证果渐中顿。<a id="a-7S"></a>顿渐是常因。<a id="a-7T"></a>悟中不迷闷。<a id="a-7U"></a>第五问。<a id="a-7V"></a>先定后慧先慧后定。<a id="a-7W"></a>定慧后初何生为正。<a id="a-7X"></a>答曰。<a id="a-7Y"></a>常生清净心。<a id="a-7Z"></a>定中而有慧。<a id="a-7a"></a>于境上无心。<a id="a-7b"></a>慧中而有定。<a id="a-7c"></a>定慧等无先。<a id="a-7d"></a>双修自心正。<a id="a-7e"></a>第六问。<a id="a-7f"></a>先佛而后法。<a id="a-7g"></a>先法而后佛。<a id="a-7h"></a>佛法本根源。<a id="a-7i"></a>起从何处出。<a id="a-7j"></a>答曰。<a id="a-7k"></a>说即先佛而后法。<a id="a-7l"></a>听即先法而后佛。<a id="a-7m"></a>若论佛法本根源。<a id="a-7n"></a>一切众生心里出。</p>
  <p id="a7o">江西大寂道一禅师示众云。<a id="a-7p"></a>道不用修但莫污染。<a id="a-7q"></a>何为污染。<a id="a-7r"></a>但有生死心造作趣向皆是污染。<a id="a-7s"></a>若欲直会其道平常心是道。<a id="a-7t"></a>谓平常心无造作无是非无取舍无断常无凡无圣。<a id="a-7u"></a>经云。<a id="a-7v"></a>非凡夫行非贤圣行是菩萨行。<a id="a-7w"></a>只如今行住坐卧应机接物尽是道。<a id="a-7x"></a>道即是法界。<a id="a-7y"></a>乃至河沙妙用不出法界。<a id="a-7z"></a>若不然者云何言心地法门。<a id="a-80"></a>云何言无尽灯。<a id="a-81"></a>一切法皆是心法。<a id="a-82"></a>一切名皆是心名。<a id="a-83"></a>万法皆从心生。<a id="a-84"></a>心为万法之根本。<a id="a-85"></a>经云。<a id="a-86"></a>识心达本故号沙门。<a id="a-87"></a>名等义等一切诸法皆等纯一无杂。<a id="a-88"></a>若于教门中得随时自在。<a id="a-89"></a>建立法界尽是法界。<a id="a-8A"></a>若立真如尽是真如。<a id="a-8B"></a>若立理一切法尽是理。<a id="a-8C"></a>若立事一切法尽是事。<a id="a-8D"></a>举一千从理事无别。<a id="a-8E"></a>尽是妙用更无别理。<a id="a-8F"></a>皆由心之回转。<a id="a-8G"></a>譬如月影有若干真月无若干。<a id="a-8H"></a>诸源水有若干水性无若干。<a id="a-8I"></a>森罗万象有若干虚空无若干。<a id="a-8J"></a>说道理有若干无碍慧无若干。<a id="a-8K"></a>种种成立皆由一心也建立亦得。<a id="a-8L"></a>扫荡亦得。<a id="a-8M"></a>尽是妙用。<a id="a-8N"></a>妙用尽是自家。<a id="a-8O"></a>非离真而有立处。<a id="a-8P"></a>立处即真尽是自家体。<a id="a-8Q"></a>若不然者更是何人。<a id="a-8R"></a>一切法皆是佛法。<a id="a-8S"></a>诸法即解脱。<a id="a-8T"></a>解脱者即真如。<a id="a-8U"></a>诸法不出于真如。<a id="a-8V"></a>行住坐卧悉是不思议用不待时节。<a id="a-8W"></a>经云。<a id="a-8X"></a>在在处处则为有佛。<a id="a-8Y"></a>佛是能仁有智慧善机情。<a id="a-8Z"></a>能破一切众生疑网。<a id="a-8a"></a>出离有无等缚。<a id="a-8b"></a>凡圣情尽人法俱空。<a id="a-8c"></a>转无等轮超于数量。<a id="a-8d"></a>所作无碍事理双通。<a id="a-8e"></a>如天起云忽有还无不留碍迹。<a id="a-8f"></a>犹如画水成文不生不灭。<a id="a-8g"></a>是大寂灭。<a id="a-8h"></a>在缠名如来藏。<a id="a-8i"></a>出缠名大法身。<a id="a-8j"></a>法身无穷体无增减。<a id="a-8k"></a>能大能小能方能圆。<a id="a-8l"></a>应物现形如水中月。<a id="a-8m"></a>滔滔运用不立根栽。<a id="a-8n"></a>不尽有为不住无为。<a id="a-8o"></a>有为是无为家用。<a id="a-8p"></a>无为是有为家依。<a id="a-8q"></a>不住于依故云如空无所依。<a id="a-8r"></a>心生灭义。<a id="a-8s"></a>心真如义。<a id="a-8t"></a>心真如者。<a id="a-8u"></a>譬如明镜照像。<a id="a-8v"></a>镜喻于心像喻诸法。<a id="a-8w"></a>若心取法即涉外。<a id="a-8x"></a>因缘即是生灭义。<a id="a-8y"></a>不取诸法即是真如义。<a id="a-8z"></a>声闻闻见佛性。<a id="a-90"></a>菩萨眼见佛性。<a id="a-91"></a>了达无二名平等性。<a id="a-92"></a>性无有异用则不同。<a id="a-93"></a>在迷为识。<a id="a-94"></a>在悟为智。<a id="a-95"></a>顺理为悟。<a id="a-96"></a>顺事为迷。<a id="a-97"></a>迷即迷自家本心。<a id="a-98"></a>悟即悟自家本性。<a id="a-99"></a>一悟永悟不复更迷。<a id="a-9A"></a>如日出时不合于冥。<a id="a-9B"></a>智慧日出不与烦恼暗俱。<a id="a-9C"></a>了心及境界。<a id="a-9D"></a>妄想即不生。<a id="a-9E"></a>妄想既不生。<a id="a-9F"></a>即是无生法忍。<a id="a-9G"></a>本有今有不假修道坐禅。<a id="a-9H"></a>不修不坐即是如来清净禅。<a id="a-9I"></a>如今若见此理真正。<a id="a-9J"></a>不造诸业随分过生。<a id="a-9K"></a>一衣一钵坐起相随。<a id="a-9L"></a>戒行增熏积于净业。<a id="a-9M"></a>但能如是何虑不通。<a id="a-9N"></a>久立诸人珍重。</p>
  <p id="a9O">澧州药山惟俨和尚上堂曰。<a id="a-9P"></a>祖师只教保护。<a id="a-9Q"></a>若贪嗔起来切须防御。<a id="a-9R"></a>莫教揨(直庚切)触是尔欲知枯木石头却须担荷。<a id="a-9S"></a>实无枝叶可得。<a id="a-9T"></a>虽然如此更宜自看不得绝却言语。<a id="a-9U"></a>我今为汝说这个语显无语底。<a id="a-9V"></a>他那个本来无耳目等貌。<a id="a-9W"></a>时有僧问云。<a id="a-9X"></a>何有六趣。<a id="a-9Y"></a>师曰。<a id="a-9Z"></a>我此要轮虽在其中元来不染。<a id="a-9a"></a>问不了身中烦恼时如何。<a id="a-9b"></a>师曰。<a id="a-9c"></a>烦恼作何相状。<a id="a-9d"></a>我且要尔考看。<a id="a-9e"></a>更有一般底。<a id="a-9f"></a>只向纸背上记持言语。<a id="a-9g"></a>多被经论惑。<a id="a-9h"></a>我不曾看经论策子。<a id="a-9i"></a>汝只为迷事走失自家不定。<a id="a-9j"></a>所以便有生死心。<a id="a-9k"></a>未学得一言半句一经一论。<a id="a-9l"></a>便说恁么菩提涅槃世摄不摄。<a id="a-9m"></a>若如是解即是生死。<a id="a-9n"></a>若不被此得失系缚。<a id="a-9o"></a>便无生死。<a id="a-9p"></a>汝见律师说什么。<a id="a-9q"></a>尼萨耆突吉罗最是生死本。<a id="a-9r"></a>虽然恁么。<a id="a-9s"></a>穷生死且不可得。<a id="a-9t"></a>上至诸佛下至蝼蚁。<a id="a-9u"></a>尽有此长短好恶大小不同。<a id="a-9v"></a>若也不从外来。<a id="a-9w"></a>何处有闲汉掘地狱待尔。<a id="a-9x"></a>尔欲识地狱道。<a id="a-9y"></a>只今镬汤煎煮者是。<a id="a-9z"></a>欲识饿鬼道。<a id="a-A0"></a>即今多虚少实不令人信者是。<a id="a-A1"></a>欲识畜生道。<a id="a-A2"></a>见今不识仁义不辨亲疏者是。<a id="a-A3"></a>岂须披毛戴角斩割倒悬。<a id="a-A4"></a>欲识人天。<a id="a-A5"></a>即今洗净威仪持瓶挈钵者是。<a id="a-A6"></a>保任免堕诸趣。<a id="a-A7"></a>第一不得弃这个。<a id="a-A8"></a>这个不是易得。<a id="a-A9"></a>须向高高山顶立深深海底行。<a id="a-AA"></a>此处行不易。<a id="a-AB"></a>方有少相应。<a id="a-AC"></a>如今出头来。<a id="a-AD"></a>尽是多事人。<a id="a-AE"></a>觅个痴钝人不可得。<a id="a-AF"></a>莫只记策子中言语以为自己见知。<a id="a-AG"></a>见他不解者便生轻慢。<a id="a-AH"></a>此辈尽是阐提外道。<a id="a-AI"></a>此心直不中切须审悉。<a id="a-AJ"></a>恁么道犹是三界边事。<a id="a-AK"></a>莫在衲衣下空过。<a id="a-AL"></a>到这里更微细在。<a id="a-AM"></a>莫将等闲。<a id="a-AN"></a>须知珍重。</p>
  <p id="aAO">越州大珠慧海和尚。<a id="a-AP"></a>上堂曰。<a id="a-AQ"></a>诸人幸自好个无事人。<a id="a-AR"></a>苦死造作要檐枷落狱作么。<a id="a-AS"></a>每日至夜奔波道我参禅学道解会佛法。<a id="a-AT"></a>如此转无交涉也。<a id="a-AU"></a>只是逐声色走有何歇时。<a id="a-AV"></a>贫道闻江西和尚道。<a id="a-AW"></a>汝自家宝藏一切具足。<a id="a-AX"></a>使用自在不假外求。<a id="a-AY"></a>我从此一时休去。<a id="a-AZ"></a>自己财宝随身受用。<a id="a-Aa"></a>可谓快活。<a id="a-Ab"></a>无一法可取。<a id="a-Ac"></a>无一法可舍。<a id="a-Ad"></a>不见一法生灭相。<a id="a-Ae"></a>不见一法去来相。<a id="a-Af"></a>遍十方界无一微尘许不是自家财宝。<a id="a-Ag"></a>但自子细观察自心。<a id="a-Ah"></a>一体三宝常自现前无可疑虑。<a id="a-Ai"></a>莫寻思莫求觅。<a id="a-Aj"></a>心性本来清净。<a id="a-Ak"></a>故华严经云。<a id="a-Al"></a>一切法不生一切法不灭。<a id="a-Am"></a>若能如是解诸佛常现前。<a id="a-An"></a>又净名经云。<a id="a-Ao"></a>观声实相观佛亦然。<a id="a-Ap"></a>若不随声色动念。<a id="a-Aq"></a>不逐相貌生解。<a id="a-Ar"></a>自然无事去。<a id="a-As"></a>莫久立珍重。<a id="a-At"></a>此日大众普集久而不散。<a id="a-Au"></a>师曰。<a id="a-Av"></a>诸人何故在此不去。<a id="a-Aw"></a>贫道已对面相呈。<a id="a-Ax"></a>还肯休么。<a id="a-Ay"></a>有何事可疑。<a id="a-Az"></a>莫错用心枉费气力。<a id="a-B0"></a>若有疑情一任诸人恣意早问。<a id="a-B1"></a>时有僧法渊问曰。<a id="a-B2"></a>云何是佛。<a id="a-B3"></a>云何是法。<a id="a-B4"></a>云何是僧。<a id="a-B5"></a>云何是一体三宝。<a id="a-B6"></a>愿师垂示。<a id="a-B7"></a>师曰。<a id="a-B8"></a>心是佛不用将佛求佛。<a id="a-B9"></a>心是法不用将法求法。<a id="a-BA"></a>佛法无二和合为僧。<a id="a-BB"></a>即是一体三宝。<a id="a-BC"></a>经云。<a id="a-BD"></a>心佛与众生是三无差别。<a id="a-BE"></a>身口意清净名为佛出世。<a id="a-BF"></a>三业不清净名为佛灭度。<a id="a-BG"></a>喻如嗔时无喜喜时无嗔。<a id="a-BH"></a>唯是一心实无二体。<a id="a-BI"></a>本智法尔无漏现前。<a id="a-BJ"></a>如蛇化为龙不改其鳞。<a id="a-BK"></a>众生回心作佛不改其面。<a id="a-BL"></a>性本清净不待修成。<a id="a-BM"></a>有证有修即同增上慢者。<a id="a-BN"></a>真空无滞应有无穷无始无终。<a id="a-BO"></a>利根顿悟用无等等。<a id="a-BP"></a>即是阿耨菩提。<a id="a-BQ"></a>心无形相。<a id="a-BR"></a>即是微妙色身。<a id="a-BS"></a>无相即是实相法身。<a id="a-BT"></a>性相体空即是虚空无边身。<a id="a-BU"></a>万行庄严即是功德法身。<a id="a-BV"></a>此法身者乃是万化之本。<a id="a-BW"></a>随处立名。<a id="a-BX"></a>智用无尽名无尽藏。<a id="a-BY"></a>能生万法名本法藏。<a id="a-BZ"></a>具一切智是智慧藏。<a id="a-Ba"></a>万法归如名如来藏。<a id="a-Bb"></a>经云。<a id="a-Bc"></a>如来者即诸法如义。<a id="a-Bd"></a>又云。<a id="a-Be"></a>世间一切生灭法。<a id="a-Bf"></a>无有一法不归如也。<a id="a-Bg"></a>时有人问云。<a id="a-Bh"></a>弟子未知律师法师禅师何者最胜。<a id="a-Bi"></a>愿和尚慈悲指示。<a id="a-Bj"></a>师曰。<a id="a-Bk"></a>夫律师者。<a id="a-Bl"></a>启毗尼之法藏。<a id="a-Bm"></a>传寿命之遗风。<a id="a-Bn"></a>洞持犯而达开遮。<a id="a-Bo"></a>秉威仪而行轨范。<a id="a-Bp"></a>牒三番羯么作四果初因。<a id="a-Bq"></a>若非宿德白眉焉敢造次。<a id="a-Br"></a>夫法师者。<a id="a-Bs"></a>踞狮子之座泻悬河之辩。<a id="a-Bt"></a>对稠人广众启凿玄关。<a id="a-Bu"></a>开般若妙门等三轮空施。<a id="a-Bv"></a>若非龙象蹴蹋安敢当斯。<a id="a-Bw"></a>夫禅师者。<a id="a-Bx"></a>撮其枢要直了心源。<a id="a-By"></a>出没卷舒纵横应物。<a id="a-Bz"></a>咸均事理顿见如来。<a id="a-C0"></a>拔生死深根获见前三昧。<a id="a-C1"></a>若不安禅静虑。<a id="a-C2"></a>到这里总须茫然。<a id="a-C3"></a>随机授法三学虽殊。<a id="a-C4"></a>得意忘言一乘何异。<a id="a-C5"></a>故经云。<a id="a-C6"></a>十方佛土中唯有一乘法无二亦无三。<a id="a-C7"></a>除佛方便说但以假名字引导于众生。<a id="a-C8"></a>曰和尚深达佛旨得无碍辩。<a id="a-C9"></a>又问。<a id="a-CA"></a>儒道释三教同异如何。<a id="a-CB"></a>师曰。<a id="a-CC"></a>大量者用之即同。<a id="a-CD"></a>小机者执之即异。<a id="a-CE"></a>总从一性上起用。<a id="a-CF"></a>机见差别成三。<a id="a-CG"></a>迷悟由人不在教之同异。<a id="a-CH"></a>讲唯识道光座主问曰。<a id="a-CI"></a>禅师用何心修道。<a id="a-CJ"></a>师曰。<a id="a-CK"></a>老僧无心可用无道可修。<a id="a-CL"></a>曰既无心可用无道可修。<a id="a-CM"></a>云何每日聚众劝人学禅修道。<a id="a-CN"></a>师曰。<a id="a-CO"></a>老僧尚无卓锥之地。<a id="a-CP"></a>什么处聚众来。<a id="a-CQ"></a>老僧无舌何曾劝人来。<a id="a-CR"></a>曰禅师对面妄语。<a id="a-CS"></a>师曰。<a id="a-CT"></a>老僧尚无舌劝人焉解妄语。<a id="a-CU"></a>曰某甲却不会禅师语论也。<a id="a-CV"></a>师曰。<a id="a-CW"></a>老僧自亦不会讲华严志座主问。<a id="a-CX"></a>禅师何故不许青青翠竹尽是法身郁郁黄华无非般若。<a id="a-CY"></a>师曰。<a id="a-CZ"></a>法身无象应翠竹以成形。<a id="a-Ca"></a>般若无知对黄华而显相。<a id="a-Cb"></a>非彼黄华翠竹而有般若法身。<a id="a-Cc"></a>故经云。<a id="a-Cd"></a>佛真法身犹若虚空。<a id="a-Ce"></a>应物现形如水中月。<a id="a-Cf"></a>黄华若是般若。<a id="a-Cg"></a>般若即同无情。<a id="a-Ch"></a>翠竹若是法身。<a id="a-Ci"></a>翠竹还能应用。<a id="a-Cj"></a>座主会么。<a id="a-Ck"></a>曰不了此意。<a id="a-Cl"></a>师曰。<a id="a-Cm"></a>若见性人道是亦得道不是亦得。<a id="a-Cn"></a>随用而说不滞是非。<a id="a-Co"></a>若不见性人说翠竹着翠竹。<a id="a-Cp"></a>说黄华着黄华。<a id="a-Cq"></a>说法身滞法身。<a id="a-Cr"></a>说般若不识般若。<a id="a-Cs"></a>所以皆成争论。<a id="a-Ct"></a>志礼谢而去。<a id="a-Cu"></a>人问。<a id="a-Cv"></a>将心修行几时得解脱。<a id="a-Cw"></a>师曰。<a id="a-Cx"></a>将心修行喻如滑泥洗垢。<a id="a-Cy"></a>般若玄妙本自无生。<a id="a-Cz"></a>大用现前不论时节。<a id="a-D0"></a>曰凡夫亦得如此否。<a id="a-D1"></a>师曰。<a id="a-D2"></a>见性者即非凡夫。<a id="a-D3"></a>顿悟上乘超凡越圣。<a id="a-D4"></a>迷人论凡论圣。<a id="a-D5"></a>悟人超越生死涅槃。<a id="a-D6"></a>迷人说事说理。<a id="a-D7"></a>悟人大用无方。<a id="a-D8"></a>迷人求得求证。<a id="a-D9"></a>悟人无得无求。<a id="a-DA"></a>迷人期远劫。<a id="a-DB"></a>悟人顿见。<a id="a-DC"></a>维摩座主问。<a id="a-DD"></a>经云。<a id="a-DE"></a>彼外道六师等是汝之师。<a id="a-DF"></a>因其出家彼师所堕汝亦随堕。<a id="a-DG"></a>其施汝者不名福田。<a id="a-DH"></a>供养汝者堕三恶道。<a id="a-DI"></a>谤于佛毁于法不入众数。<a id="a-DJ"></a>终不得灭度。<a id="a-DK"></a>汝若如是乃可取食。<a id="a-DL"></a>今请禅师明为解说。<a id="a-DM"></a>师曰。<a id="a-DN"></a>迷徇六根者号之为六师。<a id="a-DO"></a>心外求佛名为外道。<a id="a-DP"></a>有物可施不名福田。<a id="a-DQ"></a>生心受供堕三恶道。<a id="a-DR"></a>汝若能谤于佛者是不着佛求。<a id="a-DS"></a>毁于法者是不着法求。<a id="a-DT"></a>不入众数者是不着僧求。<a id="a-DU"></a>终不得灭度者智用现前。<a id="a-DV"></a>若有如是解者。<a id="a-DW"></a>便得法喜禅悦之食。<a id="a-DX"></a>有行者问。<a id="a-DY"></a>有人问佛答佛问法答法。<a id="a-DZ"></a>唤作一字法门不知是否。<a id="a-Da"></a>师曰。<a id="a-Db"></a>如鹦鹉学人语话自语不得。<a id="a-Dc"></a>为无智慧故。<a id="a-Dd"></a>譬如将水洗水将火烧火都无义趣。<a id="a-De"></a>人问。<a id="a-Df"></a>言之与语为同为异。<a id="a-Dg"></a>师曰。<a id="a-Dh"></a>夫一字曰言。<a id="a-Di"></a>成句名语。<a id="a-Dj"></a>且如灵辩滔滔譬大川之流水。<a id="a-Dk"></a>峻机叠叠如圆器之倾珠。<a id="a-Dl"></a>所以郭象号悬河。<a id="a-Dm"></a>春鹦称义海。<a id="a-Dn"></a>此是语也。<a id="a-Do"></a>言者一字表心也。<a id="a-Dp"></a>内着玄微外现妙相。<a id="a-Dq"></a>万机挠而不乱。<a id="a-Dr"></a>清浊浑而常分。<a id="a-Ds"></a>齐王到此犹惭大夫之辞。<a id="a-Dt"></a>文殊到此尚叹净名之说。<a id="a-Du"></a>如今常人云何能解。<a id="a-Dv"></a>源律师问。<a id="a-Dw"></a>禅师常谭即心是佛无有是处。<a id="a-Dx"></a>且一地菩萨分身百佛世界。<a id="a-Dy"></a>二地增于十倍。<a id="a-Dz"></a>禅师试现神通看。<a id="a-E0"></a>师曰。<a id="a-E1"></a>阇梨自己是凡是圣。<a id="a-E2"></a>曰是凡。<a id="a-E3"></a>师曰。<a id="a-E4"></a>既是凡僧能问如是境界。<a id="a-E5"></a>经云。<a id="a-E6"></a>仁者心有高下不依佛慧。<a id="a-E7"></a>此之是也。<a id="a-E8"></a>又问。<a id="a-E9"></a>禅师每云。<a id="a-EA"></a>若悟道现前身便解脱无有是处。<a id="a-EB"></a>师曰。<a id="a-EC"></a>有人一生作善忽然偷物入手。<a id="a-ED"></a>即身是贼否。<a id="a-EE"></a>曰故知是也。<a id="a-EF"></a>师曰。<a id="a-EG"></a>如今了了见性。<a id="a-EH"></a>云何不得解脱。<a id="a-EI"></a>曰如今必不可。<a id="a-EJ"></a>须经三大阿僧祇劫始得。<a id="a-EK"></a>师曰。<a id="a-EL"></a>阿僧祇劫还有数否。<a id="a-EM"></a>源抗声曰。<a id="a-EN"></a>将贼比解脱道理得通否。<a id="a-EO"></a>师曰。<a id="a-EP"></a>阇梨自不解道。<a id="a-EQ"></a>不可障一切人解。<a id="a-ER"></a>自眼不开嗔一切人见物。<a id="a-ES"></a>源作色而去。<a id="a-ET"></a>云虽老浑无道。<a id="a-EU"></a>师曰。<a id="a-EV"></a>即行去者是汝道。<a id="a-EW"></a>讲止观慧座主问。<a id="a-EX"></a>禅师辨得魔否。<a id="a-EY"></a>师曰。<a id="a-EZ"></a>起心是天魔。<a id="a-Ea"></a>不起心是阴魔。<a id="a-Eb"></a>或起不起是烦恼魔。<a id="a-Ec"></a>我正法中无如是事。<a id="a-Ed"></a>曰一心三观义又如何。<a id="a-Ee"></a>师曰。<a id="a-Ef"></a>过去心已过去。<a id="a-Eg"></a>未来心未至。<a id="a-Eh"></a>现在心无住。<a id="a-Ei"></a>于其中间更用何心起观。<a id="a-Ej"></a>曰禅师不解止观。<a id="a-Ek"></a>师曰。<a id="a-El"></a>座主解否。<a id="a-Em"></a>曰解。<a id="a-En"></a>师曰。<a id="a-Eo"></a>如智者大师。<a id="a-Ep"></a>说止破止。<a id="a-Eq"></a>说观破观。<a id="a-Er"></a>住止没生死。<a id="a-Es"></a>住观心神乱。<a id="a-Et"></a>且为当将心止心。<a id="a-Eu"></a>为复起心观。<a id="a-Ev"></a>观若有心观是常见法若无心观是断见。<a id="a-Ew"></a>法亦有亦无成二见法。<a id="a-Ex"></a>请座主子细说看。<a id="a-Ey"></a>曰若如是问俱说不得也。<a id="a-Ez"></a>师曰。<a id="a-F0"></a>何曾止观。<a id="a-F1"></a>人问。<a id="a-F2"></a>般若大否。<a id="a-F3"></a>师曰大。<a id="a-F4"></a>曰几许大。<a id="a-F5"></a>师曰。<a id="a-F6"></a>无边际。<a id="a-F7"></a>曰般若小否。<a id="a-F8"></a>师曰小。<a id="a-F9"></a>曰几许小。<a id="a-FA"></a>师曰。<a id="a-FB"></a>看不见。<a id="a-FC"></a>曰何处是。<a id="a-FD"></a>师曰。<a id="a-FE"></a>何处不是。<a id="a-FF"></a>维摩座主问。<a id="a-FG"></a>经云。<a id="a-FH"></a>诸菩萨各入不二法门维摩默然是究竟否。<a id="a-FI"></a>师曰。<a id="a-FJ"></a>未是究竟。<a id="a-FK"></a>圣意若尽第三卷更说何事。<a id="a-FL"></a>座主良久曰。<a id="a-FM"></a>请禅师为说未究竟之意。<a id="a-FN"></a>师曰。<a id="a-FO"></a>如经第一卷。<a id="a-FP"></a>是引众呵十大弟子住心。<a id="a-FQ"></a>第二诸菩萨各说入不二法门。<a id="a-FR"></a>以言显于无言。<a id="a-FS"></a>文殊以无言显于无言。<a id="a-FT"></a>维摩不以言不以无言故默然。<a id="a-FU"></a>收前言语故。<a id="a-FV"></a>第三卷从默然起说。<a id="a-FW"></a>又显神通作用。<a id="a-FX"></a>座主会么。<a id="a-FY"></a>曰奇怪如是。<a id="a-FZ"></a>师曰。<a id="a-Fa"></a>亦未如是。<a id="a-Fb"></a>曰何故未是。<a id="a-Fc"></a>师曰。<a id="a-Fd"></a>且破人执情作如此说。<a id="a-Fe"></a>若据经意只说色心空寂令见本性。<a id="a-Ff"></a>教舍伪行入真行。<a id="a-Fg"></a>莫向言语纸墨上讨意度。<a id="a-Fh"></a>但会净名两字便得。<a id="a-Fi"></a>净者本体也。<a id="a-Fj"></a>名者迹用也。<a id="a-Fk"></a>从本体起迹用。<a id="a-Fl"></a>从迹用归本体。<a id="a-Fm"></a>体用不二本迹非殊。<a id="a-Fn"></a>所以古人道。<a id="a-Fo"></a>本迹虽殊不思议一也。<a id="a-Fp"></a>一亦非一。<a id="a-Fq"></a>若识净名两字假号。<a id="a-Fr"></a>更说什么究竟与不究竟。<a id="a-Fs"></a>无前无后非本非末非净非名。<a id="a-Ft"></a>只示众生本性不思议解脱。<a id="a-Fu"></a>若不见性人终身不见此理。<a id="a-Fv"></a>僧问。<a id="a-Fw"></a>万法尽空识性亦尔。<a id="a-Fx"></a>譬如水泡一散更无再合。<a id="a-Fy"></a>身死更不再生。<a id="a-Fz"></a>即是空无。<a id="a-G0"></a>何处更有识性。<a id="a-G1"></a>师曰。<a id="a-G2"></a>泡因水有。<a id="a-G3"></a>泡散可即无水。<a id="a-G4"></a>身因性起。<a id="a-G5"></a>身死岂言性灭。<a id="a-G6"></a>曰既言有性将出来看。<a id="a-G7"></a>师曰。<a id="a-G8"></a>汝信有明朝否。<a id="a-G9"></a>曰信。<a id="a-GA"></a>师曰。<a id="a-GB"></a>试将明朝来看。<a id="a-GC"></a>曰明朝实是有如今不可得。<a id="a-GD"></a>师曰。<a id="a-GE"></a>明朝不可得不是无明朝。<a id="a-GF"></a>汝自不见性不可是无性。<a id="a-GG"></a>今见着衣吃饭行住坐卧对面不识。<a id="a-GH"></a>可谓愚迷。<a id="a-GI"></a>汝欲见明朝与今日不异。<a id="a-GJ"></a>将性觅性万劫终不见。<a id="a-GK"></a>亦如盲人不见日不是无日。<a id="a-GL"></a>讲青龙疏座主问。<a id="a-GM"></a>经云。<a id="a-GN"></a>无法可说是名说法。<a id="a-GO"></a>禅师如何体会。<a id="a-GP"></a>师曰。<a id="a-GQ"></a>为般若体毕竟清净无有一物可得。<a id="a-GR"></a>是名无法。<a id="a-GS"></a>即于般若空寂体中具河沙之用。<a id="a-GT"></a>即无事不知。<a id="a-GU"></a>是名说法。<a id="a-GV"></a>故云。<a id="a-GW"></a>无法可说是名说法。<a id="a-GX"></a>讲华严座主问。<a id="a-GY"></a>禅师信无情是佛否。<a id="a-GZ"></a>师曰。<a id="a-Ga"></a>不信。<a id="a-Gb"></a>若无情是佛者。<a id="a-Gc"></a>活人应不如死人。<a id="a-Gd"></a>死驴死狗亦应胜于活人。<a id="a-Ge"></a>经云。<a id="a-Gf"></a>佛身者即法身也。<a id="a-Gg"></a>从戒定慧生。<a id="a-Gh"></a>从三明六通生。<a id="a-Gi"></a>从一切善法生。<a id="a-Gj"></a>若说无情是佛者。<a id="a-Gk"></a>大德如今便死应作佛去。<a id="a-Gl"></a>有法师问。<a id="a-Gm"></a>持般若经最多功德。<a id="a-Gn"></a>师还信否。<a id="a-Go"></a>师曰。<a id="a-Gp"></a>不信。<a id="a-Gq"></a>曰若尔灵验传十余卷皆不堪信也。<a id="a-Gr"></a>师曰。<a id="a-Gs"></a>生人持孝自有感应。<a id="a-Gt"></a>非是白骨能有感应。<a id="a-Gu"></a>经是文字纸墨性空何处有灵验。<a id="a-Gv"></a>灵验者在持经人用心。<a id="a-Gw"></a>所以神通感物。<a id="a-Gx"></a>试将一卷经安着案上。<a id="a-Gy"></a>无人受持自能有灵验否。<a id="a-Gz"></a>僧问。<a id="a-H0"></a>未审一切名相及法相语之与默。<a id="a-H1"></a>如何通会即得无前后。<a id="a-H2"></a>师曰。<a id="a-H3"></a>一念起时本来无相无名。<a id="a-H4"></a>何得说有前后。<a id="a-H5"></a>不了名相本净。<a id="a-H6"></a>妄计有前后。<a id="a-H7"></a>夫名相关锁。<a id="a-H8"></a>非智钥不能开。<a id="a-H9"></a>中道者病在中道。<a id="a-HA"></a>二边者病在二边。<a id="a-HB"></a>不知现用是无等等法身。<a id="a-HC"></a>迷悟得失常人之法。<a id="a-HD"></a>自起生灭埋没正智。<a id="a-HE"></a>或断烦恼或求菩提。<a id="a-HF"></a>背却般若波罗蜜。<a id="a-HG"></a>人问。<a id="a-HH"></a>律师何故不信禅。<a id="a-HI"></a>师曰。<a id="a-HJ"></a>理幽难显名相易持。<a id="a-HK"></a>不见性者所以不信。<a id="a-HL"></a>若见性者号之为佛。<a id="a-HM"></a>识佛之人方能信入。<a id="a-HN"></a>佛不远人而人远佛。<a id="a-HO"></a>佛是心作。<a id="a-HP"></a>迷人向文字中求。<a id="a-HQ"></a>悟人向心而觉。<a id="a-HR"></a>迷人修因待果。<a id="a-HS"></a>悟人了心无相。<a id="a-HT"></a>迷人执物守我为己。<a id="a-HU"></a>悟人般若应用见前。<a id="a-HV"></a>愚人执空执有生滞。<a id="a-HW"></a>智人见性了相灵通。<a id="a-HX"></a>干慧辩者口疲。<a id="a-HY"></a>大智体了心泰。<a id="a-HZ"></a>菩萨触物斯照。<a id="a-Ha"></a>声闻怕境昧心。<a id="a-Hb"></a>悟者日用无生。<a id="a-Hc"></a>迷人见前隔佛。<a id="a-Hd"></a>人问。<a id="a-He"></a>如何得神通去。<a id="a-Hf"></a>师曰。<a id="a-Hg"></a>神性灵通遍周沙界。<a id="a-Hh"></a>山河石壁去来无碍。<a id="a-Hi"></a>刹那万里往返无踪。<a id="a-Hj"></a>火不能烧水不能溺。<a id="a-Hk"></a>愚人自无心智。<a id="a-Hl"></a>欲得四大飞空。<a id="a-Hm"></a>经云。<a id="a-Hn"></a>取相凡夫随宜为说。<a id="a-Ho"></a>心无形相即是微妙色身。<a id="a-Hp"></a>无相即是实相。<a id="a-Hq"></a>实相体空唤作虚空无边身。<a id="a-Hr"></a>万行庄严故云功德法身。<a id="a-Hs"></a>即此法身是万行之本。<a id="a-Ht"></a>随用立名。<a id="a-Hu"></a>实而言之。<a id="a-Hv"></a>只是清净法身也。<a id="a-Hw"></a>人问。<a id="a-Hx"></a>一心修道过去业障得消灭否。<a id="a-Hy"></a>师曰。<a id="a-Hz"></a>不见性人未得消灭。<a id="a-I0"></a>若见性人如日照霜雪。<a id="a-I1"></a>又见性人犹如积草等须弥。<a id="a-I2"></a>只用一星之火。<a id="a-I3"></a>业障如草。<a id="a-I4"></a>智慧似火。<a id="a-I5"></a>曰云何得知业障尽。<a id="a-I6"></a>师曰。<a id="a-I7"></a>见前心通前后生事犹如对见。<a id="a-I8"></a>前佛后佛万法同时。<a id="a-I9"></a>经云。<a id="a-IA"></a>一念知一切法是道场。<a id="a-IB"></a>成就一切智故。<a id="a-IC"></a>有行者问云。<a id="a-ID"></a>何得住正法。<a id="a-IE"></a>师曰。<a id="a-IF"></a>求住正法者是邪。<a id="a-IG"></a>何以故。<a id="a-IH"></a>法无邪正故。<a id="a-II"></a>曰云何得作佛去。<a id="a-IJ"></a>师曰。<a id="a-IK"></a>不用舍众生心。<a id="a-IL"></a>但莫污染自性。<a id="a-IM"></a>经云。<a id="a-IN"></a>心佛及众生是三无差别。<a id="a-IO"></a>曰若如是解者得解脱否。<a id="a-IP"></a>师曰。<a id="a-IQ"></a>本自无缚不用求解。<a id="a-IR"></a>法过语言文字。<a id="a-IS"></a>不用数句中求。<a id="a-IT"></a>法非过现未来。<a id="a-IU"></a>不可以因果中契。<a id="a-IV"></a>法过一切不可比对。<a id="a-IW"></a>法身无象应物现形。<a id="a-IX"></a>非离世间而求解脱。<a id="a-IY"></a>僧问。<a id="a-IZ"></a>何者是般若。<a id="a-Ia"></a>师曰。<a id="a-Ib"></a>汝疑不是者试说看。<a id="a-Ic"></a>又问云。<a id="a-Id"></a>何得见性。<a id="a-Ie"></a>师曰。<a id="a-If"></a>见即是性无性不能见。<a id="a-Ig"></a>又问。<a id="a-Ih"></a>如何是修行。<a id="a-Ii"></a>师曰。<a id="a-Ij"></a>但莫污染自性即是修行。<a id="a-Ik"></a>莫自欺诳即是修行。<a id="a-Il"></a>大用现前即是无等等法身。<a id="a-Im"></a>又问。<a id="a-In"></a>性中有恶否。<a id="a-Io"></a>师曰。<a id="a-Ip"></a>此中善亦不立。<a id="a-Iq"></a>曰善恶俱不立将心何处用。<a id="a-Ir"></a>师曰。<a id="a-Is"></a>将心用心是大颠倒。<a id="a-It"></a>曰作么生即是。<a id="a-Iu"></a>师曰。<a id="a-Iv"></a>无作么生亦无可是。<a id="a-Iw"></a>人问。<a id="a-Ix"></a>有人乘船船底刺杀螺蚬。<a id="a-Iy"></a>为是人受罪。<a id="a-Iz"></a>为复船当辜。<a id="a-J0"></a>师曰。<a id="a-J1"></a>人船两无心罪正在汝。<a id="a-J2"></a>譬如狂风折树损命。<a id="a-J3"></a>无作者无受者。<a id="a-J4"></a>世界之中无非众生受苦处。<a id="a-J5"></a>僧问。<a id="a-J6"></a>未审托情势指境势语默势乃至扬眉动目等势。<a id="a-J7"></a>如何得通会于一念间。<a id="a-J8"></a>师曰。<a id="a-J9"></a>无有性外事。<a id="a-JA"></a>用妙者动寂俱妙。<a id="a-JB"></a>心真者语默总真。<a id="a-JC"></a>会道者行住坐卧是道。<a id="a-JD"></a>为迷自性万惑兹生。<a id="a-JE"></a>又问。<a id="a-JF"></a>如何是法有宗旨。<a id="a-JG"></a>师曰。<a id="a-JH"></a>随其所立即有众义。<a id="a-JI"></a>文殊于无住本立一切法。<a id="a-JJ"></a>曰莫同太虚否。<a id="a-JK"></a>师曰。<a id="a-JL"></a>汝怕同太虚否。<a id="a-JM"></a>曰怕。<a id="a-JN"></a>师曰。<a id="a-JO"></a>解怕者不同太虚。<a id="a-JP"></a>又问。<a id="a-JQ"></a>言方不及处如何得解。<a id="a-JR"></a>师曰。<a id="a-JS"></a>汝今正说时疑何处不及。<a id="a-JT"></a>有宿德十余人同问。<a id="a-JU"></a>经云。<a id="a-JV"></a>破灭佛法未审佛法可破灭否。<a id="a-JW"></a>师曰。<a id="a-JX"></a>凡夫外道谓佛法可破灭。<a id="a-JY"></a>二乘人谓不可破灭。<a id="a-JZ"></a>我正法中无此二见。<a id="a-Ja"></a>若论正法非但凡夫外道。<a id="a-Jb"></a>未至佛地者二乘亦是恶人。<a id="a-Jc"></a>又问。<a id="a-Jd"></a>真法幻法空法非空法各有种性否。<a id="a-Je"></a>师曰。<a id="a-Jf"></a>夫法虽无种性应物俱现。<a id="a-Jg"></a>心幻也一切俱幻。<a id="a-Jh"></a>若有一法不是幻者。<a id="a-Ji"></a>幻即有定。<a id="a-Jj"></a>心空也一切皆空。<a id="a-Jk"></a>若有一法不空空义不立。<a id="a-Jl"></a>迷时人逐法。<a id="a-Jm"></a>悟时法由人。<a id="a-Jn"></a>如森罗万象至空而极。<a id="a-Jo"></a>百川众流至海而极。<a id="a-Jp"></a>一切贤圣至佛而极。<a id="a-Jq"></a>十二分经五部毗尼五围陀论至心而极。<a id="a-Jr"></a>心者是总持之妙本万法之洪源。<a id="a-Js"></a>亦名大智慧藏无住涅槃。<a id="a-Jt"></a>百千万名尽心之异号耳。<a id="a-Ju"></a>又问。<a id="a-Jv"></a>如何是幻。<a id="a-Jw"></a>师曰。<a id="a-Jx"></a>幻无定相如旋火轮。<a id="a-Jy"></a>如乾闼婆城。<a id="a-Jz"></a>如机关木人。<a id="a-K0"></a>如阳焰。<a id="a-K1"></a>如空华。<a id="a-K2"></a>俱无实法。<a id="a-K3"></a>又问。<a id="a-K4"></a>何名大幻师。<a id="a-K5"></a>师曰。<a id="a-K6"></a>心名大幻师。<a id="a-K7"></a>身为大幻城。<a id="a-K8"></a>名相为大幻衣食。<a id="a-K9"></a>河沙世界无有幻外事。<a id="a-KA"></a>凡夫不识幻。<a id="a-KB"></a>处处迷幻业。<a id="a-KC"></a>声闻怕幻境昧心而入寂。<a id="a-KD"></a>菩萨识幻法达体幻。<a id="a-KE"></a>不拘一切名相。<a id="a-KF"></a>佛是大幻师。<a id="a-KG"></a>转大幻法轮。<a id="a-KH"></a>成大幻涅槃。<a id="a-KI"></a>转幻生灭得不生不灭。<a id="a-KJ"></a>转河沙秽土成清净法界。<a id="a-KK"></a>僧问。<a id="a-KL"></a>何故不许诵经唤作客语。<a id="a-KM"></a>师曰。<a id="a-KN"></a>如鹦鹉只学人言不得人意。<a id="a-KO"></a>经传佛意。<a id="a-KP"></a>不得佛意而但诵是学语人。<a id="a-KQ"></a>所以不许。<a id="a-KR"></a>曰不可离文字言语别有意耶。<a id="a-KS"></a>师曰。<a id="a-KT"></a>汝如是说亦是学语。<a id="a-KU"></a>曰同是语言何偏不许。<a id="a-KV"></a>师曰。<a id="a-KW"></a>汝今谛听经有明文。<a id="a-KX"></a>我所说者义语非文。<a id="a-KY"></a>众生说者文语非义。<a id="a-KZ"></a>得意者越于浮言。<a id="a-Ka"></a>悟理者超于文字。<a id="a-Kb"></a>法过语言文字。<a id="a-Kc"></a>何向数句中求。<a id="a-Kd"></a>是以发菩提者得意而忘言。<a id="a-Ke"></a>悟理而遗教。<a id="a-Kf"></a>亦犹得鱼忘筌得兔忘蹄也。<a id="a-Kg"></a>有法师问。<a id="a-Kh"></a>念佛是有相大乘禅师意如何。<a id="a-Ki"></a>师曰。<a id="a-Kj"></a>无相犹非大乘。<a id="a-Kk"></a>何况有相。<a id="a-Kl"></a>经云。<a id="a-Km"></a>取相凡夫随宜为说。<a id="a-Kn"></a>又问。<a id="a-Ko"></a>愿生净土未审实有净土否。<a id="a-Kp"></a>师曰。<a id="a-Kq"></a>经云。<a id="a-Kr"></a>欲得净土当净其心。<a id="a-Ks"></a>随其心净即佛土净。<a id="a-Kt"></a>若心清净所在之处皆为净土。<a id="a-Ku"></a>譬如生国王家决定绍王业。<a id="a-Kv"></a>发心向佛道是生净佛国。<a id="a-Kw"></a>其心若不净在所生处皆是秽土。<a id="a-Kx"></a>净秽在心不在国土。<a id="a-Ky"></a>又问。<a id="a-Kz"></a>每闻说道未审何人能见。<a id="a-L0"></a>师曰。<a id="a-L1"></a>有慧眼者能见。<a id="a-L2"></a>曰甚乐大乘如何学得。<a id="a-L3"></a>师曰。<a id="a-L4"></a>悟即得不悟不得。<a id="a-L5"></a>曰如何得悟去。<a id="a-L6"></a>师曰。<a id="a-L7"></a>但谛观。<a id="a-L8"></a>曰似何物。<a id="a-L9"></a>师曰。<a id="a-LA"></a>无物似。<a id="a-LB"></a>曰应是毕竟空。<a id="a-LC"></a>师曰。<a id="a-LD"></a>空无毕竟。<a id="a-LE"></a>曰应是有。<a id="a-LF"></a>师曰。<a id="a-LG"></a>有而无相。<a id="a-LH"></a>曰不悟如何。<a id="a-LI"></a>师曰。<a id="a-LJ"></a>大德自不悟亦无人相障。<a id="a-LK"></a>人问。<a id="a-LL"></a>佛法在于三际否。<a id="a-LM"></a>师曰。<a id="a-LN"></a>见在无相不在其外。<a id="a-LO"></a>应用无穷不在于内。<a id="a-LP"></a>中间无住处三际不可得。<a id="a-LQ"></a>曰此言大混。<a id="a-LR"></a>师曰。<a id="a-LS"></a>汝正说混之一字时在内外否。<a id="a-LT"></a>曰弟子究检内外无踪迹。<a id="a-LU"></a>师曰。<a id="a-LV"></a>若无踪迹明知上来语不混。<a id="a-LW"></a>曰如何得作佛。<a id="a-LX"></a>师曰。<a id="a-LY"></a>是心是佛是心作佛。<a id="a-LZ"></a>曰众生入地狱佛性入否。<a id="a-La"></a>师曰。<a id="a-Lb"></a>如今正作恶时更有善否。<a id="a-Lc"></a>曰无。<a id="a-Ld"></a>师曰。<a id="a-Le"></a>众生入地狱佛性亦如是。<a id="a-Lf"></a>曰一切众生皆有佛性如何。<a id="a-Lg"></a>师曰。<a id="a-Lh"></a>作佛用是佛性。<a id="a-Li"></a>作贼用是贼性。<a id="a-Lj"></a>作众生用是众生性。<a id="a-Lk"></a>性无形相随用立名。<a id="a-Ll"></a>经云。<a id="a-Lm"></a>一切贤圣皆以无为法而有差别。<a id="a-Ln"></a>僧问。<a id="a-Lo"></a>何者是佛。<a id="a-Lp"></a>师曰。<a id="a-Lq"></a>离心之外即无有佛。<a id="a-Lr"></a>曰何者是法身。<a id="a-Ls"></a>师曰。<a id="a-Lt"></a>心是法身。<a id="a-Lu"></a>谓能生万法故号法界之身。<a id="a-Lv"></a>起信论云。<a id="a-Lw"></a>所言法者。<a id="a-Lx"></a>谓众生心。<a id="a-Ly"></a>即依此心显示摩诃衍义。<a id="a-Lz"></a>又问。<a id="a-M0"></a>何名有大经卷内在一微尘。<a id="a-M1"></a>师曰。<a id="a-M2"></a>智慧是经卷。<a id="a-M3"></a>经云。<a id="a-M4"></a>有大经卷量等三千大千界。<a id="a-M5"></a>内在一微尘中。<a id="a-M6"></a>一尘者是一念心尘也。<a id="a-M7"></a>故云。<a id="a-M8"></a>一念尘中演出河沙偈时人自不识。<a id="a-M9"></a>又问。<a id="a-MA"></a>何名大义城。<a id="a-MB"></a>何名大义王。<a id="a-MC"></a>师曰。<a id="a-MD"></a>身为大义城。<a id="a-ME"></a>心为大义王。<a id="a-MF"></a>经云。<a id="a-MG"></a>多闻者善于义不善于言说。<a id="a-MH"></a>言说生灭义。<a id="a-MI"></a>不生灭义无形相。<a id="a-MJ"></a>在言说之外。<a id="a-MK"></a>心为大经卷。<a id="a-ML"></a>心为大义王。<a id="a-MM"></a>若不了了识心者不名善义。<a id="a-MN"></a>只是学语人也。<a id="a-MO"></a>又问。<a id="a-MP"></a>般若经云。<a id="a-MQ"></a>度九类众生皆入无余涅槃。<a id="a-MR"></a>又云。<a id="a-MS"></a>实无众生得灭度者。<a id="a-MT"></a>此两段经文如何通会。<a id="a-MU"></a>前后人说皆云。<a id="a-MV"></a>实度众生而不取众生相。<a id="a-MW"></a>常疑未决。<a id="a-MX"></a>请师为说。<a id="a-MY"></a>师曰。<a id="a-MZ"></a>九类众生一身具足随造随成。<a id="a-Ma"></a>是故无明为卵生。<a id="a-Mb"></a>烦恼包裹为胎生。<a id="a-Mc"></a>爱水浸润为湿生。<a id="a-Md"></a>欻起烦恼为化生。<a id="a-Me"></a>悟即是佛。<a id="a-Mf"></a>迷号众生。<a id="a-Mg"></a>菩萨只以念念心为众生。<a id="a-Mh"></a>若了念念心体空。<a id="a-Mi"></a>名为度众生也。<a id="a-Mj"></a>智者于自本际上度于未形。<a id="a-Mk"></a>未形既空即知实无众生得灭度者。<a id="a-Ml"></a>僧问。<a id="a-Mm"></a>言语是心否。<a id="a-Mn"></a>师曰。<a id="a-Mo"></a>言语是缘不是心。<a id="a-Mp"></a>曰离缘何者是心。<a id="a-Mq"></a>师曰。<a id="a-Mr"></a>离言语无心。<a id="a-Ms"></a>曰离言语既无心若为是心。<a id="a-Mt"></a>师曰。<a id="a-Mu"></a>心无形相非离言语非不离言语。<a id="a-Mv"></a>心常湛然应用自在。<a id="a-Mw"></a>祖师云。<a id="a-Mx"></a>若了心非心始解心心法。<a id="a-My"></a>僧问。<a id="a-Mz"></a>如何是定慧等学。<a id="a-N0"></a>师曰。<a id="a-N1"></a>定是体慧是用。<a id="a-N2"></a>从定起慧从慧归定。<a id="a-N3"></a>如水与波一体更无前后。<a id="a-N4"></a>名定慧等学。<a id="a-N5"></a>夫出家儿莫寻言逐语。<a id="a-N6"></a>行住坐卧并是汝性用。<a id="a-N7"></a>什么处与道不相应。<a id="a-N8"></a>且自一时休歇去。<a id="a-N9"></a>若不随外境风。<a id="a-NA"></a>心性水常自湛湛。<a id="a-NB"></a>无事珍重。</p>
  <p id="aNC">汾州大达无业国师上堂有僧问曰。<a id="a-ND"></a>十二分教流于此土。<a id="a-NE"></a>得道果者非止一二。<a id="a-NF"></a>云何祖师东化别唱玄宗。<a id="a-NG"></a>直指人心见性成佛。<a id="a-NH"></a>岂得世尊说法有所未尽。<a id="a-NI"></a>只如上代诸德高僧。<a id="a-NJ"></a>并学贯九流洞明三藏。<a id="a-NK"></a>生肇融睿尽是神异间生。<a id="a-NL"></a>岂得不知佛法远近。<a id="a-NM"></a>某甲庸昧愿师指示。<a id="a-NN"></a>师曰。<a id="a-NO"></a>诸佛不曾出世。<a id="a-NP"></a>亦无一法与人。<a id="a-NQ"></a>但随病施方。<a id="a-NR"></a>遂有十二分教。<a id="a-NS"></a>如将蜜果换苦葫芦。<a id="a-NT"></a>淘汝诸人业根都无实事。<a id="a-NU"></a>神通变化及百千三昧门化彼天魔外道。<a id="a-NV"></a>福智二严为破执有滞空之见。<a id="a-NW"></a>若不会道及祖师来意。<a id="a-NX"></a>论什么生肇融睿。<a id="a-NY"></a>如今天下解禅解道如河沙数。<a id="a-NZ"></a>说佛说心有百千万亿。<a id="a-Na"></a>纤尘不去未免轮回。<a id="a-Nb"></a>思念不亡尽须沉坠。<a id="a-Nc"></a>如斯之类尚不能自识业果。<a id="a-Nd"></a>妄言自利利他。<a id="a-Ne"></a>自谓上流并他先德。<a id="a-Nf"></a>但言触目无非佛事。<a id="a-Ng"></a>举足皆是道场。<a id="a-Nh"></a>原其所习不如一个五戒十善凡夫。<a id="a-Ni"></a>观其发言嫌他二乘十地菩萨。<a id="a-Nj"></a>且醍醐上味为世珍奇。<a id="a-Nk"></a>遇斯等人翻成毒药。<a id="a-Nl"></a>南山尚自不许呼为大乘学语之流。<a id="a-Nm"></a>争锋唇舌之间。<a id="a-Nn"></a>鼓论不形之事。<a id="a-No"></a>并他先德。<a id="a-Np"></a>诚实苦哉。<a id="a-Nq"></a>只如野逸高士。<a id="a-Nr"></a>尚解枕石漱流弃其利禄。<a id="a-Ns"></a>亦有安国理民之谋征而不赴。<a id="a-Nt"></a>况我禅宗途路且别。<a id="a-Nu"></a>看他古德道人得意之后。<a id="a-Nv"></a>茆茨石室向折脚铛子里。<a id="a-Nw"></a>煮饭吃过三十二十年。<a id="a-Nx"></a>名利不干怀。<a id="a-Ny"></a>财宝不为念。<a id="a-Nz"></a>大忘人世隐迹岩丛。<a id="a-O0"></a>君王命而不来。<a id="a-O1"></a>诸侯请而不赴。<a id="a-O2"></a>岂同我辈贪名爱利汨没世途。<a id="a-O3"></a>如短贩人有少希求而忘大果。<a id="a-O4"></a>十地诸贤岂不通佛理可不如一个博地凡夫。<a id="a-O5"></a>实无此理。<a id="a-O6"></a>他说法如云如雨。<a id="a-O7"></a>犹被佛呵云。<a id="a-O8"></a>见性如隔罗縠。<a id="a-O9"></a>只为情存圣量见在果因。<a id="a-OA"></a>未能逾越圣情过诸影迹。<a id="a-OB"></a>先贤古德硕学高人博达古今洞明教网。<a id="a-OC"></a>盖为识学诠文水乳难辨。<a id="a-OD"></a>不明自理念静求真。<a id="a-OE"></a>嗟乎得人身者如爪甲上土。<a id="a-OF"></a>失人身者如大地土。<a id="a-OG"></a>良可伤哉。<a id="a-OH"></a>设有悟理之者有一知一解。<a id="a-OI"></a>不知是悟中之则入理之门。<a id="a-OJ"></a>便谓永出世利。<a id="a-OK"></a>巡山傍涧轻忽上流。<a id="a-OL"></a>致使心漏不尽理地不明。<a id="a-OM"></a>空到老死无成虚延岁月。<a id="a-ON"></a>且聪明不能敌业。<a id="a-OO"></a>干慧未免苦轮。<a id="a-OP"></a>假使才并马鸣解齐龙树。<a id="a-OQ"></a>只是一生两生不失人身。<a id="a-OR"></a>根思宿净闻之即解。<a id="a-OS"></a>如彼生公何足为羡与道全远。<a id="a-OT"></a>共兄弟论实不论虚。<a id="a-OU"></a>只遮口食身衣。<a id="a-OV"></a>尽是欺贤罔圣。<a id="a-OW"></a>求得将来他心慧眼。<a id="a-OX"></a>观之如吃脓血一般。<a id="a-OY"></a>总须偿他始得。<a id="a-OZ"></a>阿那个有道果。<a id="a-Oa"></a>自然招得他信施来不受者。<a id="a-Ob"></a>学般若菩萨不得自谩。<a id="a-Oc"></a>如冰凌上行。<a id="a-Od"></a>似剑刃上走。<a id="a-Oe"></a>临终之时一豪凡圣情量不尽。<a id="a-Of"></a>纤尘思念未忘。<a id="a-Og"></a>随念受生轻重五阴。<a id="a-Oh"></a>向驴胎马腹里托质。<a id="a-Oi"></a>泥犁镬汤里煮煠一遍了。<a id="a-Oj"></a>从前记持忆想见解智慧都卢一时失却依前再为蝼蚁。<a id="a-Ok"></a>从头又作蚊虻。<a id="a-Ol"></a>虽是善因而遭恶果。<a id="a-Om"></a>且图什么兄弟只为贪欲成性。<a id="a-On"></a>二十五有向脚跟下系着无成办之期。<a id="a-Oo"></a>祖师观此土众生有大乘根性。<a id="a-Op"></a>唯传心印指示迷情。<a id="a-Oq"></a>得之者即不拣凡之与圣愚之与智。<a id="a-Or"></a>且多虚不如少实。<a id="a-Os"></a>大丈夫儿如今直下便休歇去。<a id="a-Ot"></a>顿息万缘越生死流迥出常格。<a id="a-Ou"></a>灵光独照物累不拘。<a id="a-Ov"></a>巍巍堂堂三界独步。<a id="a-Ow"></a>何必身长丈六紫磨金辉。<a id="a-Ox"></a>项佩圆光。<a id="a-Oy"></a>广长舌相。<a id="a-Oz"></a>若以色见我是行邪道。<a id="a-P0"></a>设有眷属庄严不求自得。<a id="a-P1"></a>山河大地不碍眼光。<a id="a-P2"></a>得大总持一闻千悟。<a id="a-P3"></a>都不希求一餐之直。<a id="a-P4"></a>汝等诸人傥不如是。<a id="a-P5"></a>祖师来至此土非常有损有益。<a id="a-P6"></a>有益者百千人中捞摝一个半个堪为法器。<a id="a-P7"></a>有损者如前已明。<a id="a-P8"></a>从他依三乘教法修行。<a id="a-P9"></a>不妨却得四果三贤有进修之分。<a id="a-PA"></a>所以先德云。<a id="a-PB"></a>了即业障本来空。<a id="a-PC"></a>未了还须偿宿债。</p>
  <p id="aPD">池州南泉普愿和尚上堂曰。<a id="a-PE"></a>诸子老僧十八上解作活计。<a id="a-PF"></a>有解作活计者出来。<a id="a-PG"></a>共尔商量是住山人始得。<a id="a-PH"></a>良久顾视大众合掌曰。<a id="a-PI"></a>珍重无事各自修行。<a id="a-PJ"></a>大众不去。<a id="a-PK"></a>师曰。<a id="a-PL"></a>如圣果大可畏。<a id="a-PM"></a>勿量大人尚不奈何。<a id="a-PN"></a>我且不是渠。<a id="a-PO"></a>渠且不是我。<a id="a-PP"></a>渠争奈我何。<a id="a-PQ"></a>他经论家说法身为极则。<a id="a-PR"></a>唤作理尽三昧义尽三昧。<a id="a-PS"></a>似老僧向前被人教返本还源去。<a id="a-PT"></a>几恁么会祸事。<a id="a-PU"></a>兄弟近日禅师太多。<a id="a-PV"></a>觅个痴钝人不可得。<a id="a-PW"></a>不道全无于中还少。<a id="a-PX"></a>若有出来共尔商量。<a id="a-PY"></a>如空劫时有修行人否。<a id="a-PZ"></a>有无作么不道。<a id="a-Pa"></a>阿尔寻常巧唇薄舌。<a id="a-Pb"></a>及乎问着总皆不道。<a id="a-Pc"></a>何不出来。<a id="a-Pd"></a>莫论佛出世时事。<a id="a-Pe"></a>兄弟今时人担佛着肩上行。<a id="a-Pf"></a>闻老僧言心不是佛智不是道。<a id="a-Pg"></a>便聚头拟推老僧无尔推处。<a id="a-Ph"></a>尔若束得虚空作棒打得老僧着一任推。<a id="a-Pi"></a>时有僧问。<a id="a-Pj"></a>从上祖师至江西大师。<a id="a-Pk"></a>皆云。<a id="a-Pl"></a>即心是佛平常心是道。<a id="a-Pm"></a>今和尚云。<a id="a-Pn"></a>心不是佛智不是道。<a id="a-Po"></a>学人悉生疑惑。<a id="a-Pp"></a>请和尚慈悲指示。<a id="a-Pq"></a>师乃抗声答曰。<a id="a-Pr"></a>尔若是佛休更涉疑却问。<a id="a-Ps"></a>老僧何处有恁么傍家疑佛来。<a id="a-Pt"></a>老僧且不是佛亦不曾见祖师。<a id="a-Pu"></a>尔恁么道自觅祖师去。<a id="a-Pv"></a>曰和尚恁么道。<a id="a-Pw"></a>教学人如何扶持得。<a id="a-Px"></a>师曰。<a id="a-Py"></a>尔急手托虚空着。<a id="a-Pz"></a>曰虚空无动相。<a id="a-Q0"></a>云何托。<a id="a-Q1"></a>师曰。<a id="a-Q2"></a>尔言无动相早是动也。<a id="a-Q3"></a>虚空何解道我无动相。<a id="a-Q4"></a>此皆是尔情见。<a id="a-Q5"></a>曰虚空无动相尚是情见。<a id="a-Q6"></a>前遣某甲托何物。<a id="a-Q7"></a>师曰。<a id="a-Q8"></a>尔既知不应言托。<a id="a-Q9"></a>拟何处扶持他。<a id="a-QA"></a>曰即心是佛既不得。<a id="a-QB"></a>是心作佛否。<a id="a-QC"></a>师曰。<a id="a-QD"></a>是心是佛是心作佛情计所有斯皆想成。<a id="a-QE"></a>佛是智人心是采集主。<a id="a-QF"></a>皆对物时他便妙用。<a id="a-QG"></a>大德莫认心认佛。<a id="a-QH"></a>设认得是境。<a id="a-QI"></a>被他唤作所知愚。<a id="a-QJ"></a>故江西大师云。<a id="a-QK"></a>不是心不是佛不是物。<a id="a-QL"></a>且教尔后人恁么行履。<a id="a-QM"></a>今时学人披个衣服。<a id="a-QN"></a>傍家疑恁么闲事还得否。<a id="a-QO"></a>曰既不是心不是佛不是物。<a id="a-QP"></a>和尚今却云心不是佛智不是道。<a id="a-QQ"></a>未审若何。<a id="a-QR"></a>师曰。<a id="a-QS"></a>尔不认心(一有不字)是佛智不是道。<a id="a-QT"></a>老僧勿(一作忽)得心来复何处着。<a id="a-QU"></a>曰总既不得何异太虚。<a id="a-QV"></a>师曰。<a id="a-QW"></a>既不是物比什么太虚。<a id="a-QX"></a>又教谁异不异。<a id="a-QY"></a>曰不可无他不是心不是佛不是物。<a id="a-QZ"></a>师曰。<a id="a-Qa"></a>尔若认这个还成心佛去也。<a id="a-Qb"></a>曰请和尚说。<a id="a-Qc"></a>师曰。<a id="a-Qd"></a>老僧自不知。<a id="a-Qe"></a>曰何故不知。<a id="a-Qf"></a>师曰。<a id="a-Qg"></a>教我作么生说。<a id="a-Qh"></a>曰可不许学人会道。<a id="a-Qi"></a>师曰。<a id="a-Qj"></a>会什么道又作么生会。<a id="a-Qk"></a>曰某甲不知。<a id="a-Ql"></a>师曰。<a id="a-Qm"></a>不知却好。<a id="a-Qn"></a>若取老僧语唤作依通人。<a id="a-Qo"></a>设见弥勒出世还被他燖却头尾。<a id="a-Qp"></a>曰使后人如何。<a id="a-Qq"></a>师曰。<a id="a-Qr"></a>尔且自看莫忧他后人。<a id="a-Qs"></a>曰前不许某甲会道。<a id="a-Qt"></a>今复令某甲自看。<a id="a-Qu"></a>未审如何。<a id="a-Qv"></a>师曰。<a id="a-Qw"></a>冥会妙会许尔。<a id="a-Qx"></a>尔作么生会。<a id="a-Qy"></a>曰如何是妙会。<a id="a-Qz"></a>师曰。<a id="a-R0"></a>还欲学老僧语。<a id="a-R1"></a>纵说是老僧说。<a id="a-R2"></a>大德如何。<a id="a-R3"></a>曰某甲若自会。<a id="a-R4"></a>即不须和尚乞慈悲指示。<a id="a-R5"></a>师曰。<a id="a-R6"></a>不可指东指西赚人。<a id="a-R7"></a>尔当哆哆和和时作么不来问老僧。<a id="a-R8"></a>今时巧黠始道我不会图什么。<a id="a-R9"></a>尔若此生出头来道。<a id="a-RA"></a>我出家作禅师。<a id="a-RB"></a>如未出家时曾作什么来。<a id="a-RC"></a>且说看共尔商量。<a id="a-RD"></a>曰恁么时某甲不知。<a id="a-RE"></a>师曰。<a id="a-RF"></a>既不知即今认得可可是耶。<a id="a-RG"></a>曰认得既不是不认是否。<a id="a-RH"></a>师曰。<a id="a-RI"></a>认不认是什么语话。<a id="a-RJ"></a>曰到这里某甲转不会也。<a id="a-RK"></a>师曰。<a id="a-RL"></a>尔若不会我更不会。<a id="a-RM"></a>曰某甲是学人即不会。<a id="a-RN"></a>和尚是善知识合会。<a id="a-RO"></a>师曰。<a id="a-RP"></a>遮汉向尔道不会。<a id="a-RQ"></a>谁论善知识。<a id="a-RR"></a>莫巧黠。<a id="a-RS"></a>看他江西老宿在日。<a id="a-RT"></a>有一学士问。<a id="a-RU"></a>如水无筋骨能乘万斛舟此理如何。<a id="a-RV"></a>老宿云。<a id="a-RW"></a>这里无水亦无舟。<a id="a-RX"></a>论什么筋骨。<a id="a-RY"></a>兄弟他学士便休去可不省力。<a id="a-RZ"></a>所以数数向道佛不会道。<a id="a-Ra"></a>我自修行用知作么。<a id="a-Rb"></a>曰如何修行。<a id="a-Rc"></a>师曰。<a id="a-Rd"></a>不可思量得向人道。<a id="a-Re"></a>恁么修恁么行大难。<a id="a-Rf"></a>曰还许学人修行否。<a id="a-Rg"></a>师曰。<a id="a-Rh"></a>老僧不可障得尔。<a id="a-Ri"></a>曰某甲如何修行。<a id="a-Rj"></a>师曰。<a id="a-Rk"></a>要行即行不可专寻他背。<a id="a-Rl"></a>曰若不因善知识指示无以得会。<a id="a-Rm"></a>如和尚每言。<a id="a-Rn"></a>修行须解始得。<a id="a-Ro"></a>若不解即落他因果无自由分。<a id="a-Rp"></a>未审如何修行即免落他因果。<a id="a-Rq"></a>师曰。<a id="a-Rr"></a>更不要商量。<a id="a-Rs"></a>若论修行何处不去得。<a id="a-Rt"></a>曰如何去得。<a id="a-Ru"></a>师曰。<a id="a-Rv"></a>尔不可逐背寻得。<a id="a-Rw"></a>曰和尚未说教某甲作么生寻。<a id="a-Rx"></a>师曰。<a id="a-Ry"></a>纵说何处觅去。<a id="a-Rz"></a>且如尔从旦至夜。<a id="a-S0"></a>忽东行西行。<a id="a-S1"></a>尔尚不商量道去得不得。<a id="a-S2"></a>别人不可知得尔。<a id="a-S3"></a>曰当东行西行总不思量是否。<a id="a-S4"></a>师曰。<a id="a-S5"></a>恁么时谁道是不是。<a id="a-S6"></a>曰和尚每言。<a id="a-S7"></a>我于一切处而无所行。<a id="a-S8"></a>他拘我不得。<a id="a-S9"></a>唤作遍行三昧普现色身。<a id="a-SA"></a>莫是此理否。<a id="a-SB"></a>师曰。<a id="a-SC"></a>若论修行何处不去。<a id="a-SD"></a>不说拘与不拘。<a id="a-SE"></a>亦不说三昧。<a id="a-SF"></a>曰何异有法得菩提道。<a id="a-SG"></a>师曰。<a id="a-SH"></a>不论异不异。<a id="a-SI"></a>曰和尚所说修行。<a id="a-SJ"></a>迢然与大乘别。<a id="a-SK"></a>未审如何。<a id="a-SL"></a>师曰。<a id="a-SM"></a>不管他别不别。<a id="a-SN"></a>兼不曾学来。<a id="a-SO"></a>若论看教自有经论座主。<a id="a-SP"></a>他教家实大可畏。<a id="a-SQ"></a>尔且不如听去好。<a id="a-SR"></a>曰究竟令学人作么生会。<a id="a-SS"></a>师曰。<a id="a-ST"></a>如汝所问元只在因缘边。<a id="a-SU"></a>看尔且不奈何缘。<a id="a-SV"></a>是认得六门头事。<a id="a-SW"></a>尔但会佛那边却来。<a id="a-SX"></a>我与尔商量。<a id="a-SY"></a>兄弟莫恁么寻逐不住恁么不取古人语行菩萨行唯一人行。<a id="a-SZ"></a>天魔波旬领诸眷属。<a id="a-Sa"></a>常随菩萨后觅心行起处便拟扑倒。<a id="a-Sb"></a>如是经无量劫觅一念异处不得。<a id="a-Sc"></a>方与眷属礼辞赞叹供养。<a id="a-Sd"></a>犹是进修位中。<a id="a-Se"></a>下之人便不奈何。<a id="a-Sf"></a>况绝功用处。<a id="a-Sg"></a>如文殊普贤。<a id="a-Sh"></a>更不话他。<a id="a-Si"></a>兄弟作么生道行是无。<a id="a-Sj"></a>觅一日行底人不可得。<a id="a-Sk"></a>今时傍家从年至岁。<a id="a-Sl"></a>只是觅究竟作么生。<a id="a-Sm"></a>空弄唇舌生解。<a id="a-Sn"></a>曰当恁么时无佛名无众生名。<a id="a-So"></a>使某甲作么图度。<a id="a-Sp"></a>师曰。<a id="a-Sq"></a>尔言无佛名无众生名。<a id="a-Sr"></a>早是图度了也。<a id="a-Ss"></a>亦是记他言语。<a id="a-St"></a>曰若如是悉属佛出世时事。<a id="a-Su"></a>了不可不言。<a id="a-Sv"></a>师曰。<a id="a-Sw"></a>尔作么生言。<a id="a-Sx"></a>曰设使言言亦不及。<a id="a-Sy"></a>师曰。<a id="a-Sz"></a>若道言不及是及语。<a id="a-T0"></a>尔虚恁么寻逐。<a id="a-T1"></a>谁与尔为境。<a id="a-T2"></a>曰既无为境者。<a id="a-T3"></a>谁是那边人。<a id="a-T4"></a>师曰。<a id="a-T5"></a>尔若不引教来即何处论佛。<a id="a-T6"></a>既不论佛老僧与谁论遮边那边。<a id="a-T7"></a>曰果虽不住道而道能为因如何。<a id="a-T8"></a>师曰。<a id="a-T9"></a>是他古人如今不可不奉戒。<a id="a-TA"></a>我不是渠渠不是我。<a id="a-TB"></a>作得伊如狸奴白牯。<a id="a-TC"></a>行履却快活。<a id="a-TD"></a>尔若一念异即难为修行。<a id="a-TE"></a>曰云何一念异难为修行。<a id="a-TF"></a>师曰。<a id="a-TG"></a>才一念异便有胜劣二根。<a id="a-TH"></a>不是情见随他因果。<a id="a-TI"></a>更有什么自由分。<a id="a-TJ"></a>曰每闻和尚说报化非真佛亦非说法者。<a id="a-TK"></a>未审如何。<a id="a-TL"></a>师曰。<a id="a-TM"></a>缘生故非。<a id="a-TN"></a>曰报化既非真佛。<a id="a-TO"></a>法身是真佛否。<a id="a-TP"></a>师曰。<a id="a-TQ"></a>早是应身也。<a id="a-TR"></a>曰若恁么即法身亦非真佛。<a id="a-TS"></a>师曰。<a id="a-TT"></a>法身是真非真。<a id="a-TU"></a>老僧无舌不解道。<a id="a-TV"></a>尔教我道即得。<a id="a-TW"></a>曰离三身外何法是真佛。<a id="a-TX"></a>师曰。<a id="a-TY"></a>遮汉共八九十老人相骂。<a id="a-TZ"></a>向尔道了也。<a id="a-Ta"></a>更问什么离不离。<a id="a-Tb"></a>拟把楔钉他虚空。<a id="a-Tc"></a>曰伏承华严经是法身佛说如何。<a id="a-Td"></a>师曰。<a id="a-Te"></a>尔适来道什么语。<a id="a-Tf"></a>其僧重问。<a id="a-Tg"></a>师顾视叹曰。<a id="a-Th"></a>若是法身说。<a id="a-Ti"></a>尔向什么处听。<a id="a-Tj"></a>曰某甲不会。<a id="a-Tk"></a>师曰。<a id="a-Tl"></a>大难大难。<a id="a-Tm"></a>好去珍重。</p>
  <p id="aTn">赵州从谂和尚上堂云。<a id="a-To"></a>金佛不度炉。<a id="a-Tp"></a>木佛不度火。<a id="a-Tq"></a>泥佛不度水。<a id="a-Tr"></a>真佛内里坐。<a id="a-Ts"></a>菩提涅槃真如佛性尽是贴体衣服。<a id="a-Tt"></a>亦名烦恼。<a id="a-Tu"></a>不问即无烦恼。<a id="a-Tv"></a>且实际理什么处着得。<a id="a-Tw"></a>一心不生万法无咎。<a id="a-Tx"></a>汝但究理坐看三二十年。<a id="a-Ty"></a>若不会道截取老僧头去。<a id="a-Tz"></a>梦幻空华何劳把捉。<a id="a-U0"></a>心若不异万法一如。<a id="a-U1"></a>既不从外得。<a id="a-U2"></a>更拘执作什么。<a id="a-U3"></a>如羊相似乱拾物安向口里。<a id="a-U4"></a>老僧见药山和尚道。<a id="a-U5"></a>有人问著者便教合却口。<a id="a-U6"></a>老僧亦教合却口。<a id="a-U7"></a>取我是净。<a id="a-U8"></a>一似猎狗专欲吃物。<a id="a-U9"></a>佛法在什么处。<a id="a-UA"></a>这里一千人尽是觅作佛汉子。<a id="a-UB"></a>于中觅一个道人无。<a id="a-UC"></a>若与空王为弟子。<a id="a-UD"></a>莫教心病最难医。<a id="a-UE"></a>未有世间时早有此性。<a id="a-UF"></a>世界坏时此性不坏从一见老僧后更不是别人。<a id="a-UG"></a>只是一个主人公。<a id="a-UH"></a>这个更用向外觅物作什么。<a id="a-UI"></a>正恁么时莫转头换脑。<a id="a-UJ"></a>若转头换脑即失却去也。<a id="a-UK"></a>时有僧问。<a id="a-UL"></a>承师有言。<a id="a-UM"></a>世界坏时此性不坏。<a id="a-UN"></a>如何是此性。<a id="a-UO"></a>师曰。<a id="a-UP"></a>四大五阴。<a id="a-UQ"></a>僧曰。<a id="a-UR"></a>此犹是坏底。<a id="a-US"></a>如何是此性。<a id="a-UT"></a>师曰。<a id="a-UU"></a>四大五阴(法眼云。<a id="a-UV"></a>是一个两个是坏不坏。<a id="a-UW"></a>且作么生会。<a id="a-UX"></a>试断看)</p>
  <p id="aUY">镇州临济义玄和尚示众曰。<a id="a-UZ"></a>今时学人且要明取自己真正见解。<a id="a-Ua"></a>若得自己见解。<a id="a-Ub"></a>即不被生死染去住自由。<a id="a-Uc"></a>不要求他殊胜殊胜自备。<a id="a-Ud"></a>如今道流且要不滞于惑。<a id="a-Ue"></a>要用便用。<a id="a-Uf"></a>如今不得病在何处。<a id="a-Ug"></a>病在不自信处。<a id="a-Uh"></a>自信不及即便忙忙徇一切境。<a id="a-Ui"></a>脱大德若能歇得念念驰求心。<a id="a-Uj"></a>便与祖师不别。<a id="a-Uk"></a>汝欲识祖师么。<a id="a-Ul"></a>即汝目前听法底是。<a id="a-Um"></a>学人信不及便向外驰求。<a id="a-Un"></a>得者只是文字学。<a id="a-Uo"></a>与他祖师大远在。<a id="a-Up"></a>莫错大德。<a id="a-Uq"></a>此时不遇万劫千生轮回三界。<a id="a-Ur"></a>徇好恶境向驴牛肚里去也。<a id="a-Us"></a>如今诸人与古圣何别。<a id="a-Ut"></a>汝且欠少什么。<a id="a-Uu"></a>六道神光未曾间歇。<a id="a-Uv"></a>若能如此见。<a id="a-Uw"></a>是一生无事人。<a id="a-Ux"></a>一念净光是汝屋里法身佛。<a id="a-Uy"></a>一念无分别光是汝报身佛。<a id="a-Uz"></a>一念无差别光是汝化身佛。<a id="a-V0"></a>此三身即是今日目前听法底人。<a id="a-V1"></a>为不向外求有此三种功用。<a id="a-V2"></a>据教三种名为极则。<a id="a-V3"></a>约山僧道三种是名言。<a id="a-V4"></a>故云身依义而立。<a id="a-V5"></a>土据体而论。<a id="a-V6"></a>法性身法性土明知是光影。<a id="a-V7"></a>大德。<a id="a-V8"></a>且要识取弄光影人。<a id="a-V9"></a>是诸佛本源。<a id="a-VA"></a>是一切道流归舍处。<a id="a-VB"></a>大德。<a id="a-VC"></a>四大身不解说法听法。<a id="a-VD"></a>虚空不解说法听法。<a id="a-VE"></a>是汝目前历历孤明。<a id="a-VF"></a>勿形段者解说法听法。<a id="a-VG"></a>所以山僧向汝道。<a id="a-VH"></a>五蕴身田内有无位真人。<a id="a-VI"></a>堂堂显露无丝发许间隔。<a id="a-VJ"></a>何不识取。<a id="a-VK"></a>心法无形通贯十方。<a id="a-VL"></a>在眼曰见。<a id="a-VM"></a>在耳曰闻。<a id="a-VN"></a>在手执捉。<a id="a-VO"></a>在足运奔。<a id="a-VP"></a>心若不在随处解脱。<a id="a-VQ"></a>山僧见处坐断报化佛顶。<a id="a-VR"></a>十地满心犹如客作儿。<a id="a-VS"></a>等妙二觉如担枷带锁。<a id="a-VT"></a>罗汉辟支犹如粪土。<a id="a-VU"></a>菩提涅槃系驴马橛。<a id="a-VV"></a>何以如斯。<a id="a-VW"></a>盖为不达三祇劫空有此障隔。<a id="a-VX"></a>若是真道流尽不如此。<a id="a-VY"></a>如今略为诸人大约话破。<a id="a-VZ"></a>自看远近。<a id="a-Va"></a>时光可惜各自努力。<a id="a-Vb"></a>珍重。</p>
  <p id="aVc">玄沙宗一师备大师上堂曰。<a id="a-Vd"></a>太虚日轮是一切人成立太虚见。<a id="a-Ve"></a>在诸人作么生。<a id="a-Vf"></a>满目觑不见。<a id="a-Vg"></a>满耳听不闻。<a id="a-Vh"></a>此两处不省得便是[目*業]睡汉。<a id="a-Vi"></a>若明彻得坐却凡圣。<a id="a-Vj"></a>坐却三界梦幻身心。<a id="a-Vk"></a>无一物如针锋许为缘为对。<a id="a-Vl"></a>直饶诸佛出来作无限神通变现。<a id="a-Vm"></a>设如许多教网未曾措着一分豪。<a id="a-Vn"></a>唯助初学诚信之门。<a id="a-Vo"></a>还会么。<a id="a-Vp"></a>水鸟树林却解提纲。<a id="a-Vq"></a>他甚端的自是少人听。<a id="a-Vr"></a>非是小事。<a id="a-Vs"></a>天魔外道是孤恩负义。<a id="a-Vt"></a>天人六趣是自欺自诳。<a id="a-Vu"></a>如今沙门不荐此事。<a id="a-Vv"></a>翻成弄影汉。<a id="a-Vw"></a>生死海里浮沉几时休息去。<a id="a-Vx"></a>自家幸有此广大门风不能绍继得。<a id="a-Vy"></a>更向五蕴身田里作主宰。<a id="a-Vz"></a>还梦见么。<a id="a-W0"></a>如许多田地教谁作主宰。<a id="a-W1"></a>大地载不起。<a id="a-W2"></a>虚空包不尽。<a id="a-W3"></a>岂是小事。<a id="a-W4"></a>若要彻即今这里便明彻去。<a id="a-W5"></a>不教仁者取一法如微尘大。<a id="a-W6"></a>不教仁者舍一法如豪发许。<a id="a-W7"></a>还会么。<a id="a-W8"></a>时有僧问。<a id="a-W9"></a>从上宗旨如何。<a id="a-WA"></a>师默然。<a id="a-WB"></a>僧再问。<a id="a-WC"></a>师乃叱之。<a id="a-WD"></a>僧问。<a id="a-WE"></a>从何方便门令学人得入。<a id="a-WF"></a>师曰。<a id="a-WG"></a>入是方便。<a id="a-WH"></a>僧问。<a id="a-WI"></a>初心人来师如何指示。<a id="a-WJ"></a>师曰。<a id="a-WK"></a>什么处得初心来。<a id="a-WL"></a>僧问。<a id="a-WM"></a>学人创入丛林乞师提接。<a id="a-WN"></a>师以杖指之。<a id="a-WO"></a>僧曰。<a id="a-WP"></a>学人不会。<a id="a-WQ"></a>师曰。<a id="a-WR"></a>我恁么为汝却成抑屈于人。<a id="a-WS"></a>如今若的自肯当人分上。<a id="a-WT"></a>不论初学入丛林。<a id="a-WU"></a>可谓共诸人久践。<a id="a-WV"></a>与过去诸佛无所乏少。<a id="a-WW"></a>如大海水一切鱼龙初生至老吞吐受用悉皆平等。<a id="a-WX"></a>所以道。<a id="a-WY"></a>初发心者与古佛齐肩。<a id="a-WZ"></a>奈何汝无始积劫动诸妄情结成烦恼。<a id="a-Wa"></a>如重病人心狂热闷。<a id="a-Wb"></a>颠倒乱见都无实事。<a id="a-Wc"></a>如今所睹一切境界皆亦如是。<a id="a-Wd"></a>对汝诸根尽成颠倒。<a id="a-We"></a>古人以无穷妙药医疗对治。<a id="a-Wf"></a>直至十地未得惺惺。<a id="a-Wg"></a>将知大不容易。<a id="a-Wh"></a>古人思惟如丧考妣。<a id="a-Wi"></a>如今兄弟见似等闲。<a id="a-Wj"></a>何处别有人为汝了得。<a id="a-Wk"></a>可惜时光虚度。<a id="a-Wl"></a>何妨密密地自究子细观。<a id="a-Wm"></a>寻至无著力处。<a id="a-Wn"></a>自息诸缘去。<a id="a-Wo"></a>纵未发萠种子犹在。<a id="a-Wp"></a>若总取我傍家打鼓。<a id="a-Wq"></a>弄粥饭气力。<a id="a-Wr"></a>将此造次排遣生死。<a id="a-Ws"></a>赚汝一生有何所益。<a id="a-Wt"></a>应须如实知取好。<a id="a-Wu"></a>无事珍重。</p>
  <p id="aWv">漳州罗汉桂琛和尚上堂。<a id="a-Ww"></a>大众立久。<a id="a-Wx"></a>师曰。<a id="a-Wy"></a>诸上座。<a id="a-Wz"></a>不用低头思量。<a id="a-X0"></a>思量不及。<a id="a-X1"></a>便道不用拣择。<a id="a-X2"></a>委得下口处么。<a id="a-X3"></a>汝向什么处下口。<a id="a-X4"></a>试道看。<a id="a-X5"></a>还有一法近得汝。<a id="a-X6"></a>还有一法远得汝么。<a id="a-X7"></a>同得汝异得汝么。<a id="a-X8"></a>既然如是为什么却特地艰难去。<a id="a-X9"></a>盖为不丈夫男子。<a id="a-XA"></a>[仁-二+蔑][仁-二+蔑]偰偰无些子威光。<a id="a-XB"></a>戚戚地遮护个意根。<a id="a-XC"></a>恐怕人问着。<a id="a-XD"></a>我常道。<a id="a-XE"></a>汝若有达悟处。<a id="a-XF"></a>但去却人我披露将来。<a id="a-XG"></a>与汝验过。<a id="a-XH"></a>直下作么。<a id="a-XI"></a>不肯莫把牛迹里水以为大海。<a id="a-XJ"></a>佛法遍周沙界。<a id="a-XK"></a>莫错向肉团心上妄立知见以为疆界。<a id="a-XL"></a>此见闻觉知识想情缘。<a id="a-XM"></a>然非不是。<a id="a-XN"></a>若向这里点头道我真实即不得。<a id="a-XO"></a>只如古人道此事唯我能知。<a id="a-XP"></a>是何境界。<a id="a-XQ"></a>还识得么。<a id="a-XR"></a>莫是汝见我我见汝便是么。<a id="a-XS"></a>莫错会。<a id="a-XT"></a>若是这个我我随生灭。<a id="a-XU"></a>身有即有身无即无。<a id="a-XV"></a>所以古佛为汝今日人说。<a id="a-XW"></a>异法有故异法出生。<a id="a-XX"></a>异法无故异法灭尽。<a id="a-XY"></a>莫将为等闲。<a id="a-XZ"></a>生死事大此一团子消杀不到。<a id="a-Xa"></a>在处乖张不少声色。<a id="a-Xb"></a>若不破受想行识。<a id="a-Xc"></a>亦然役得汝骨出在。<a id="a-Xd"></a>莫道五阴本来空也。<a id="a-Xe"></a>不由汝口便解空去。<a id="a-Xf"></a>所以道。<a id="a-Xg"></a>须得亲彻须真实也。<a id="a-Xh"></a>不是今日老师始解恁么道。<a id="a-Xi"></a>他古圣告报。<a id="a-Xj"></a>汝唤作金刚秘密不思议光明藏。<a id="a-Xk"></a>覆荫乾坤生凡育圣。<a id="a-Xl"></a>亘古亘今谁人无分。<a id="a-Xm"></a>既若如此更藉何人。<a id="a-Xn"></a>所以诸佛慈悲见汝不奈何。<a id="a-Xo"></a>开方便门示真实相。<a id="a-Xp"></a>我今方便也汝还会么。<a id="a-Xq"></a>若不会莫向意根下掜怪。<a id="a-Xr"></a>僧问从上宗门乞师方便。<a id="a-Xs"></a>师曰。<a id="a-Xt"></a>方便即不无。<a id="a-Xu"></a>汝唤什么作宗门。<a id="a-Xv"></a>曰恁么即学人虚施此问。<a id="a-Xw"></a>师曰。<a id="a-Xx"></a>汝有什么罪过。<a id="a-Xy"></a>问佛法还受雕琢也无。<a id="a-Xz"></a>师曰。<a id="a-Y0"></a>作么不受。<a id="a-Y1"></a>曰如何雕琢。<a id="a-Y2"></a>师曰。<a id="a-Y3"></a>佛法。<a id="a-Y4"></a>问诸行无常是生灭法。<a id="a-Y5"></a>如何是不生不灭法。<a id="a-Y6"></a>师曰。<a id="a-Y7"></a>用不生不灭作么。<a id="a-Y8"></a>问才拟是过不拟时如何。<a id="a-Y9"></a>师曰。<a id="a-YA"></a>拟有什么过。<a id="a-YB"></a>曰恁么即便自无疮也。<a id="a-YC"></a>师曰。<a id="a-YD"></a>合取口。<a id="a-YE"></a>问诸境中以何为主。<a id="a-YF"></a>师曰。<a id="a-YG"></a>那个是诸境。<a id="a-YH"></a>曰莫是疑处是么。<a id="a-YI"></a>师曰。<a id="a-YJ"></a>把将疑处来。<a id="a-YK"></a>问正恁么时是什么。<a id="a-YL"></a>师曰。<a id="a-YM"></a>不恁么时是什么。<a id="a-YN"></a>曰学人道不得。<a id="a-YO"></a>师曰。<a id="a-YP"></a>口里是什么塞却。<a id="a-YQ"></a>师又曰。<a id="a-YR"></a>诸人朝晡恁么上来下去。<a id="a-YS"></a>也只是被些子声色惑乱身心不安。<a id="a-YT"></a>若是声色名字不是佛法。<a id="a-YU"></a>又疑伊什么。<a id="a-YV"></a>若是佛法不是声色名字。<a id="a-YW"></a>汝又作么生拟把身心凑泊伊。<a id="a-YX"></a>若是声色名字。<a id="a-YY"></a>总是声色名字。<a id="a-YZ"></a>若是佛法总是佛法。<a id="a-Ya"></a>会么。<a id="a-Yb"></a>异声无声。<a id="a-Yc"></a>异色无色。<a id="a-Yd"></a>离字无名。<a id="a-Ye"></a>离名无字。<a id="a-Yf"></a>试把舌头点看。<a id="a-Yg"></a>有多少声色名字。<a id="a-Yh"></a>自何而色以何为名。<a id="a-Yi"></a>三界如是峥嵘尚觅出头不得。<a id="a-Yj"></a>因什么却特地难为去。<a id="a-Yk"></a>只为诸人自生颠倒。<a id="a-Yl"></a>以常为断悟假迷真。<a id="a-Ym"></a>妄外驰求强掜异见。<a id="a-Yn"></a>终日共人商量便有佛法。<a id="a-Yo"></a>不与人商量便是世间闲人。<a id="a-Yp"></a>话到这里才举着佛法。<a id="a-Yq"></a>便道拟心即差。<a id="a-Yr"></a>动念即乖。<a id="a-Ys"></a>寻常诸处元无口似纺车。<a id="a-Yt"></a>总便不差去。<a id="a-Yu"></a>佛法事不是隔日疟。<a id="a-Yv"></a>皆由汝狂识凡情作差与不差解。<a id="a-Yw"></a>忽然见我拈个槌子槌背。<a id="a-Yx"></a>便作意度顾览。<a id="a-Yy"></a>不然见我把个帚子扫东扫西。<a id="a-Yz"></a>便各照管。<a id="a-Z0"></a>是汝寻常打柴。<a id="a-Z1"></a>何不顾览招呼便悟去。<a id="a-Z2"></a>上座佛法莫向意根下皮袋里作则度。<a id="a-Z3"></a>汝成自赚。<a id="a-Z4"></a>我不敢网绊初心笼罩后学。<a id="a-Z5"></a>各自究去无事。<a id="a-Z6"></a>珍重。</p>
  <p id="aZ7">大法眼文益禅师上堂曰。<a id="a-Z8"></a>诸上座时寒何用上来。<a id="a-Z9"></a>且道上来好不上来好。<a id="a-ZA"></a>或有上座道。<a id="a-ZB"></a>不上来却好什么处不是。<a id="a-ZC"></a>更用上来作什么。<a id="a-ZD"></a>更有上座道。<a id="a-ZE"></a>是伊也不得一向。<a id="a-ZF"></a>又须到和尚处始得。<a id="a-ZG"></a>诸上座且道遮两个人于佛法中还有进趣也未。<a id="a-ZH"></a>上座。<a id="a-ZI"></a>实是不得并无少许进趣。<a id="a-ZJ"></a>古人唤作无孔铁锤。<a id="a-ZK"></a>生盲生聋无异。<a id="a-ZL"></a>若更有上座出来道。<a id="a-ZM"></a>彼二人总不得。<a id="a-ZN"></a>为什么如此。<a id="a-ZO"></a>为伊执着所以不得。<a id="a-ZP"></a>诸上座总似恁么行脚。<a id="a-ZQ"></a>总似恁么商量。<a id="a-ZR"></a>且图什么。<a id="a-ZS"></a>为复只要弄唇嘴。<a id="a-ZT"></a>为复别有所图。<a id="a-ZU"></a>恐伊执着且执着什么。<a id="a-ZV"></a>为复执着理执着事执着色执着空。<a id="a-ZW"></a>若是理理且作么生执。<a id="a-ZX"></a>若是事事且作么生执。<a id="a-ZY"></a>着色着空亦然。<a id="a-ZZ"></a>山僧所以寻常向诸上座道。<a id="a-Za"></a>十方诸佛十方善知识时常垂手。<a id="a-Zb"></a>诸上座时常接手。<a id="a-Zc"></a>十方诸佛垂手时有。<a id="a-Zd"></a>也什么处是诸上座时常接手处。<a id="a-Ze"></a>还有会处会取好。<a id="a-Zf"></a>若未会得莫道。<a id="a-Zg"></a>总是都来圆取。<a id="a-Zh"></a>诸上座傍家行脚。<a id="a-Zi"></a>也须审谛着些精彩。<a id="a-Zj"></a>莫只藉少智慧过却时光。<a id="a-Zk"></a>山僧在众见此多矣。<a id="a-Zl"></a>更有一般上座。<a id="a-Zm"></a>自己东西犹未知。<a id="a-Zn"></a>向遮边那边东听西听。<a id="a-Zo"></a>说得少许以为胸襟。<a id="a-Zp"></a>仍为他人注脚。<a id="a-Zq"></a>将为自己眼目。<a id="a-Zr"></a>上座总似这个行脚。<a id="a-Zs"></a>自赚亦乃赚他。<a id="a-Zt"></a>奉劝诸上座。<a id="a-Zu"></a>且明取道眼好。<a id="a-Zv"></a>些子粥饭智慧不足可恃。<a id="a-Zw"></a>若是世间造作种种非违之事。<a id="a-Zx"></a>入地狱犹有劫数且有出期。<a id="a-Zy"></a>若是错与他人开眼目。<a id="a-Zz"></a>陷在地狱冥冥长夜无有出期。<a id="a-a0"></a>莫将为等闲。<a id="a-a1"></a>奉劝且依古圣慈悲门好。<a id="a-a2"></a>他古圣所见诸境唯见自心。<a id="a-a3"></a>祖师道。<a id="a-a4"></a>不是风动幡动仁者心动。<a id="a-a5"></a>但且恁么会好。<a id="a-a6"></a>别无亲于亲处也。<a id="a-a7"></a>师良久又云。<a id="a-a8"></a>诸上座贬也得剥也得。<a id="a-a9"></a>时僧问。<a id="a-aA"></a>学人不为别事请师直道。<a id="a-aB"></a>师曰。<a id="a-aC"></a>汝是不为别事。<a id="a-aD"></a>问如何是不生不灭底心。<a id="a-aE"></a>师曰。<a id="a-aF"></a>那个是生灭底心。<a id="a-aG"></a>僧曰。<a id="a-aH"></a>争奈学人不见。<a id="a-aI"></a>师曰。<a id="a-aJ"></a>汝若不见不生不灭底也不是。<a id="a-aK"></a>问如何是佛法大意。<a id="a-aL"></a>师曰。<a id="a-aM"></a>便会取。<a id="a-aN"></a>问古人才见人恁么来便叫失也古人意如何。<a id="a-aO"></a>师曰。<a id="a-aP"></a>汝不信但问别人。<a id="a-aQ"></a>问维摩与文殊对谈何事。<a id="a-aR"></a>师曰。<a id="a-aS"></a>汝不妨聪明。<a id="a-aT"></a>问法同法性入诸法故古意如何。<a id="a-aU"></a>师曰。<a id="a-aV"></a>汝是行脚僧。<a id="a-aW"></a>问如何是解修行底人。<a id="a-aX"></a>师曰。<a id="a-aY"></a>汝是什么人。<a id="a-aZ"></a>曰恁么即不落因果也。<a id="a-aa"></a>师曰。<a id="a-ab"></a>莫作野干鸣。<a id="a-ac"></a>问识本还源时如何。<a id="a-ad"></a>师曰。<a id="a-ae"></a>谩语。<a id="a-af"></a>问明暗不分时如何。<a id="a-ag"></a>师曰。<a id="a-ah"></a>道什么。<a id="a-ai"></a>问如何是对境数起底心。<a id="a-aj"></a>师曰。<a id="a-ak"></a>恰道着。<a id="a-al"></a>问如何是学人本分事。<a id="a-am"></a>师曰。<a id="a-an"></a>谢指示。<a id="a-ao"></a>问决择之次如履轻冰如何决择。<a id="a-ap"></a>师曰。<a id="a-aq"></a>待汝疑即道。<a id="a-ar"></a>曰学人即今疑。<a id="a-as"></a>师曰。<a id="a-at"></a>吓阿谁。<a id="a-au"></a>问从上宗乘如何履践。<a id="a-av"></a>师曰。<a id="a-aw"></a>雷声甚大雨点全无。<a id="a-ax"></a>问如何是末后句。<a id="a-ay"></a>师曰苦。<a id="a-az"></a>问如何是玄言妙旨。<a id="a-b0"></a>师曰。<a id="a-b1"></a>用玄言妙旨作什么。<a id="a-b2"></a>问如何是直道。<a id="a-b3"></a>师曰。<a id="a-b4"></a>恐难副此问。<a id="a-b5"></a>问承教有言。<a id="a-b6"></a>佛真法身犹若虚空。<a id="a-b7"></a>应物现形如水中月。<a id="a-b8"></a>如何得恁么。<a id="a-b9"></a>师曰。<a id="a-bA"></a>如何得恁么。<a id="a-bB"></a>问教云。<a id="a-bC"></a>佛以一音演说法。<a id="a-bD"></a>众生随类各得解。<a id="a-bE"></a>学人如何解。<a id="a-bF"></a>师曰。<a id="a-bG"></a>汝甚解。<a id="a-bH"></a>师又曰。<a id="a-bI"></a>此问已是不会古人语。<a id="a-bJ"></a>也因什么却向伊道。<a id="a-bK"></a>汝甚解。<a id="a-bL"></a>何处是伊解处。<a id="a-bM"></a>莫是于伊分中便点与伊么。<a id="a-bN"></a>莫是为伊不会问却反射伊么。<a id="a-bO"></a>且素非此理。<a id="a-bP"></a>慎莫错会。<a id="a-bQ"></a>除此两会别又如何商量。<a id="a-bR"></a>诸上座若会得此语。<a id="a-bS"></a>也即会得诸圣总持门。<a id="a-bT"></a>且作么生会。<a id="a-bU"></a>若也会得一音演说不会随类各解。<a id="a-bV"></a>恁么道莫是有过无过说么。<a id="a-bW"></a>英错会好。<a id="a-bX"></a>既不恁么会。<a id="a-bY"></a>作么生说。<a id="a-bZ"></a>一音演说随类得解。<a id="a-ba"></a>有个去处始得。<a id="a-bb"></a>每日空上来下去。<a id="a-bc"></a>又不当得人事。<a id="a-bd"></a>且究道眼始得。<a id="a-be"></a>他古人道。<a id="a-bf"></a>一切声是佛声。<a id="a-bg"></a>一切色是佛色。<a id="a-bh"></a>何不且恁么会取。<a id="a-bi"></a>僧问。<a id="a-bj"></a>远远寻声请师一接。<a id="a-bk"></a>师曰。<a id="a-bl"></a>汝寻底是什么声。<a id="a-bm"></a>是僧声是俗声是凡声是圣声。<a id="a-bn"></a>还有会处么。<a id="a-bo"></a>若也实不会。<a id="a-bp"></a>上座吵吵是声吵吵是色。<a id="a-bq"></a>声色不奈何。<a id="a-br"></a>莫将为等闲。<a id="a-bs"></a>上座若会得即是真实。<a id="a-bt"></a>若不会即是幻化。<a id="a-bu"></a>若也会得即是幻化。<a id="a-bv"></a>若也不会即是真实。<a id="a-bw"></a>他古人亦向上座道。<a id="a-bx"></a>唯我能知。<a id="a-by"></a>除此外别无作计校处。<a id="a-bz"></a>上座成不成从何而出。<a id="a-c0"></a>是不是从何而出。<a id="a-c1"></a>理无事而不显。<a id="a-c2"></a>事无理而不消。<a id="a-c3"></a>事理不二不事不理不理不事。<a id="a-c4"></a>恁么注解与上座。<a id="a-c5"></a>若更不会不如且依古语好。<a id="a-c6"></a>他古人见上座百般不得。<a id="a-c7"></a>所以垂慈向汝道。<a id="a-c8"></a>将闻持佛佛。<a id="a-c9"></a>何不自闻闻。<a id="a-cA"></a>无事珍重。</p>
 </body>
</html>