<!doctype html>
<html id="z3IBX2c1cc" data-ver="2077">
 <head>
  <meta charset="utf-8">
  <meta author="道原">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">景德传灯录卷第二十一</h1>
  <p id="a2">吉州青原山行思禅师第七世上 。</p>
  <p id="a3">福州玄沙师备禅师法嗣十三人 漳州罗汉院桂琛禅师 福州安国慧球禅师 杭州天龙重机禅师 福州仙宗契符禅师 婺州国泰瑫禅师 衡岳南台诚禅师 福州白龙道希禅师 福州螺峰冲奥禅师 泉州睡龙山和尚 天台云峰光绪禅师 福州大章山契如庵主 福州永兴禄和尚 天台国清师静上座(已上十三人见录) 。</p>
  <p id="a4">福州长庆慧棱禅师法嗣二十六人 泉州招庆道匡禅师 杭州龙华彦球禅师 杭州保安连禅师 福州报慈光云禅师 庐山开先绍宗禅师 婺州报恩宝资禅师 杭州倾心法瑫禅师 福州水陆洪俨禅师 杭州广严咸泽禅师 福州报慈慧朗禅师 福州长庆常慧禅师 福州石佛院静禅师 处州翠峰从欣禅师 福州枕峰青换禅师 福州东禅契讷禅师 福州长庆弘辩大师 福州东禅可隆大师 福州仙宗守玭禅师 抚州永安怀烈大师 福州闽山令含禅师 新罗龟山和尚 吉州龙须山道殷禅师 福州祥光澄静禅师 襄州鹫岭明远禅师 杭州报慈从瑰禅师 杭州龙华契盈禅师(已上二十六人见录) 。</p>
  <p id="a5">杭州龙册寺道怤禅师法嗣五人 越州清化山师讷禅师 衢州南禅遇缘禅师 复州资福智远禅师(已上三人见录) 筠州洞山龟端禅师 温州景丰禅师(已上二人无机缘语句不录) 。</p>
  <p id="a6">信州鹅湖智孚禅师法嗣一人 法进禅师(一人无机缘语句不录) 。</p>
  <p id="a7">漳州报恩怀岳禅师法嗣一人 潭州妙济师浩禅师(一人见录) 。</p>
  <p id="a8">福州鼓山神晏禅师法嗣十一人 杭州天竺山子仪禅师 建州白云智作禅师 福州鼓山智严禅师 福州龙山智嵩禅师 泉州凤凰山强禅师 福州龙山文义禅师 福州鼓山智岳禅师 襄州定慧和尚 福州鼓山清谔禅师 金陵净德冲煦禅师 金陵报恩院清护禅师(已上十一人见录)</p>
  <p id="a9">吉州青原山行思禅师第七世上。</p>
  <p id="aA">前福州玄沙师备禅师法嗣。</p>
  <p id="aB">漳州罗汉院桂琛禅师常山人也。<a id="a-C"></a>姓李氏。<a id="a-D"></a>为童儿时日一素食。<a id="a-E"></a>出言有异。<a id="a-F"></a>既冠辞亲事本府万岁寺无相大师。<a id="a-G"></a>披削登戒学毗尼。<a id="a-H"></a>一日为众升台宣戒本布萨已。<a id="a-I"></a>乃曰。<a id="a-J"></a>持犯但律身而已。<a id="a-K"></a>非真解脱也。<a id="a-L"></a>依文作解岂发圣乎。<a id="a-M"></a>于是访南宗。<a id="a-N"></a>初谒云居雪峰参讯勤恪。<a id="a-O"></a>然犹未有所见。<a id="a-P"></a>后造玄沙宗一大师。<a id="a-Q"></a>一言启发廓尔无惑。<a id="a-R"></a>玄沙尝问曰。<a id="a-S"></a>三界唯心汝作么生会。<a id="a-T"></a>师指倚子曰。<a id="a-U"></a>和尚唤这个作什么。<a id="a-V"></a>玄沙曰。<a id="a-W"></a>倚子。<a id="a-X"></a>曰和尚不会三界唯心。<a id="a-Y"></a>玄沙曰。<a id="a-Z"></a>我唤这个作竹木。<a id="a-a"></a>汝唤作什么。<a id="a-b"></a>曰桂琛亦唤作竹木。<a id="a-c"></a>玄沙曰。<a id="a-d"></a>尽大地觅一个会佛法底人不可得。<a id="a-e"></a>师自尔愈加激励。<a id="a-f"></a>玄沙每因诱迪学者流。<a id="a-g"></a>出诸三昧。<a id="a-h"></a>皆命师为助发。<a id="a-i"></a>师虽处众韬晦。<a id="a-j"></a>然声誉甚远。<a id="a-k"></a>时漳牧王公请于闽城西之石山建精舍曰地藏。<a id="a-l"></a>请师驻锡焉。<a id="a-m"></a>仅逾一纪后迁止漳州罗汉院。<a id="a-n"></a>大阐玄要学徒臻凑。<a id="a-o"></a>师上堂曰。<a id="a-p"></a>宗门玄妙为当只恁么也。<a id="a-q"></a>更别有奇特。<a id="a-r"></a>若别有奇特。<a id="a-s"></a>汝且举个什么。<a id="a-t"></a>若无去。<a id="a-u"></a>不可将三个字便当却宗乘也。<a id="a-v"></a>何者三个字。<a id="a-w"></a>谓宗教乘也。<a id="a-x"></a>汝才道着宗乘便是宗乘。<a id="a-y"></a>道着教乘便是教乘。<a id="a-z"></a>禅德佛法宗乘元来由汝口里安立名字。<a id="a-10"></a>作取说取便是也。<a id="a-11"></a>斯须向这里说平说实说圆说常。<a id="a-12"></a>禅德。<a id="a-13"></a>汝唤什么作平实。<a id="a-14"></a>把什么作圆常。<a id="a-15"></a>傍家行脚理须甄别。<a id="a-16"></a>莫相埋没。<a id="a-17"></a>得些声色名字贮在心头。<a id="a-18"></a>道我会解善能拣辨。<a id="a-19"></a>汝且会个什么。<a id="a-1A"></a>拣个什么。<a id="a-1B"></a>记持得底是名字。<a id="a-1C"></a>拣辨得底是声色。<a id="a-1D"></a>若不是声色名字。<a id="a-1E"></a>汝又作么生记持拣辨。<a id="a-1F"></a>风吹松树也是声。<a id="a-1G"></a>虾蟆老鸦也是声。<a id="a-1H"></a>何不那里听取拣择去。<a id="a-1I"></a>若那里有个意度模样。<a id="a-1J"></a>只如老师口里。<a id="a-1K"></a>又有多少意度与上坐。<a id="a-1L"></a>莫错。<a id="a-1M"></a>即今声色摐摐地。<a id="a-1N"></a>为当相及不相及。<a id="a-1O"></a>若相及即汝灵性金刚秘密。<a id="a-1P"></a>应有坏灭去也。<a id="a-1Q"></a>何以如此。<a id="a-1R"></a>为声贯破汝耳。<a id="a-1S"></a>色穿破汝眼。<a id="a-1T"></a>缘即塞却汝幻妄。<a id="a-1U"></a>走杀汝声色体尔不容也。<a id="a-1V"></a>若不相及。<a id="a-1W"></a>又什么处得声色来。<a id="a-1X"></a>会么。<a id="a-1Y"></a>相及不相及试裁辨看。<a id="a-1Z"></a>少间又道。<a id="a-1a"></a>是圆常平实什么人恁道。<a id="a-1b"></a>未是黄夷村里汉解恁么说。<a id="a-1c"></a>是他古圣垂些子相助显发。<a id="a-1d"></a>今时不识好恶。<a id="a-1e"></a>便安圆实。<a id="a-1f"></a>道我别有宗风玄妙。<a id="a-1g"></a>释迦佛无舌头。<a id="a-1h"></a>不如汝些子便恁么点胸。<a id="a-1i"></a>若论杀盗淫罪。<a id="a-1j"></a>虽重犹轻尚有歇时。<a id="a-1k"></a>此个谤般吞瞎却众生眼。<a id="a-1l"></a>入阿鼻地狱吞铁丸。<a id="a-1m"></a>莫将为等闲。<a id="a-1n"></a>所以古人道。<a id="a-1o"></a>过在化主不干汝事。<a id="a-1p"></a>珍重。<a id="a-1q"></a>僧问。<a id="a-1r"></a>如何是罗汉一句。<a id="a-1s"></a>师曰。<a id="a-1t"></a>我若向尔道成两句也。<a id="a-1u"></a>问不会底人来师还接否。<a id="a-1v"></a>师曰。<a id="a-1w"></a>谁是不会者。<a id="a-1x"></a>曰适来道了也。<a id="a-1y"></a>师曰。<a id="a-1z"></a>莫自屈。<a id="a-20"></a>问八字不成以字不是时如何。<a id="a-21"></a>师曰。<a id="a-22"></a>汝实不会。<a id="a-23"></a>曰学人实不会。<a id="a-24"></a>师曰。<a id="a-25"></a>看取下头注脚。<a id="a-26"></a>问如何是沙门正命食。<a id="a-27"></a>师曰。<a id="a-28"></a>吃得么。<a id="a-29"></a>曰欲吃此食作何方便。<a id="a-2A"></a>师曰。<a id="a-2B"></a>塞却尔口。<a id="a-2C"></a>问如何是罗汉家风。<a id="a-2D"></a>师曰。<a id="a-2E"></a>不向尔道。<a id="a-2F"></a>曰为什么不道。<a id="a-2G"></a>师曰。<a id="a-2H"></a>是我家风。<a id="a-2I"></a>问如何是法王身。<a id="a-2J"></a>师曰。<a id="a-2K"></a>汝今是什么身。<a id="a-2L"></a>曰恁么即无身也。<a id="a-2M"></a>师曰。<a id="a-2N"></a>苦痛深。<a id="a-2O"></a>师上堂才坐。<a id="a-2P"></a>有二僧一时礼拜。<a id="a-2Q"></a>师曰。<a id="a-2R"></a>俱错。<a id="a-2S"></a>问如何是扑不破底句。<a id="a-2T"></a>师曰扑。<a id="a-2U"></a>问一佛出世普为群生。<a id="a-2V"></a>和尚今日为个什么。<a id="a-2W"></a>师曰。<a id="a-2X"></a>什么处遇一佛。<a id="a-2Y"></a>曰恁么即学人罪过。<a id="a-2Z"></a>师曰。<a id="a-2a"></a>谨退。<a id="a-2b"></a>问如何是罗汉家风。<a id="a-2c"></a>师曰。<a id="a-2d"></a>表里看取。<a id="a-2e"></a>问如何是诸圣玄旨。<a id="a-2f"></a>师曰。<a id="a-2g"></a>四楞塌地。<a id="a-2h"></a>问大事未肯时如何。<a id="a-2i"></a>师曰。<a id="a-2j"></a>由汝。<a id="a-2k"></a>问如何是十方眼。<a id="a-2l"></a>师曰眨上眉毛着。<a id="a-2m"></a>问因请保福斋令人去传语曰。<a id="a-2n"></a>请和尚慈悲降重。<a id="a-2o"></a>保福曰。<a id="a-2p"></a>慈悲为阿谁。<a id="a-2q"></a>师曰。<a id="a-2r"></a>和尚恁么道浑是不慈悲。<a id="a-2s"></a>师玩月乃曰。<a id="a-2t"></a>云动有雨去。<a id="a-2u"></a>有僧曰。<a id="a-2v"></a>不是云动是风动。<a id="a-2w"></a>师曰。<a id="a-2x"></a>我道云亦不动风亦不动。<a id="a-2y"></a>僧曰。<a id="a-2z"></a>和尚适来又道云动。<a id="a-30"></a>师曰。<a id="a-31"></a>阿谁罪过。<a id="a-32"></a>师见僧来举拂子曰。<a id="a-33"></a>还会么。<a id="a-34"></a>僧曰。<a id="a-35"></a>谢和尚慈悲示学人。<a id="a-36"></a>师曰。<a id="a-37"></a>见我竖拂子便道示学人。<a id="a-38"></a>汝每日见山见水可不示汝。<a id="a-39"></a>师又见僧来举拂子。<a id="a-3A"></a>其僧赞叹礼拜。<a id="a-3B"></a>师曰。<a id="a-3C"></a>见我竖拂子便礼拜赞叹。<a id="a-3D"></a>那里扫地竖起扫帚。<a id="a-3E"></a>为什么不赞叹(玄觉云。<a id="a-3F"></a>一般竖起拂子拈一种物。<a id="a-3G"></a>有肯底有不肯底道理。<a id="a-3H"></a>且道利害在什么处)僧问。<a id="a-3I"></a>承教有言。<a id="a-3J"></a>若见诸相非相则见如来。<a id="a-3K"></a>如何是非相。<a id="a-3L"></a>师曰。<a id="a-3M"></a>灯笼子。<a id="a-3N"></a>问如何是出家。<a id="a-3O"></a>师曰。<a id="a-3P"></a>唤什么作家。<a id="a-3Q"></a>师问僧。<a id="a-3R"></a>什么处来。<a id="a-3S"></a>曰秦州来。<a id="a-3T"></a>师曰。<a id="a-3U"></a>将得什么物来。<a id="a-3V"></a>曰不将得物来。<a id="a-3W"></a>师曰。<a id="a-3X"></a>汝为什么对众谩语。<a id="a-3Y"></a>其僧无语。<a id="a-3Z"></a>师却问。<a id="a-3a"></a>秦州岂不是出鹦鹉。<a id="a-3b"></a>僧曰。<a id="a-3c"></a>鹦鹉出在陇州。<a id="a-3d"></a>师曰。<a id="a-3e"></a>也不较多。<a id="a-3f"></a>师问僧。<a id="a-3g"></a>什么处来。<a id="a-3h"></a>曰报恩来。<a id="a-3i"></a>师曰。<a id="a-3j"></a>何不且在彼中。<a id="a-3k"></a>僧曰。<a id="a-3l"></a>僧家不定师曰。<a id="a-3m"></a>既是僧家为什么不定。<a id="a-3n"></a>僧无对(玄觉代云。<a id="a-3o"></a>谢和尚顾问)师住地藏时僧报云。<a id="a-3p"></a>保福和尚已迁化也。<a id="a-3q"></a>师曰。<a id="a-3r"></a>保福迁化地藏入塔(僧问法眼。<a id="a-3s"></a>古人意旨如何。<a id="a-3t"></a>法眼云。<a id="a-3u"></a>苍天苍天)后王公上雪峰施众僧衣时。<a id="a-3v"></a>有从弇上坐者不在。<a id="a-3w"></a>有师弟代上名受衣。<a id="a-3x"></a>弇归。<a id="a-3y"></a>师弟曰。<a id="a-3z"></a>某甲为师兄上名了。<a id="a-40"></a>弇曰。<a id="a-41"></a>汝道我名什么。<a id="a-42"></a>师弟无对。<a id="a-43"></a>师代云。<a id="a-44"></a>师兄得恁么贪。<a id="a-45"></a>又云。<a id="a-46"></a>什么处是贪处。<a id="a-47"></a>师又代云。<a id="a-48"></a>两度上名(云居锡云。<a id="a-49"></a>什么处是弇上坐两度上名处)师与长庆保福入州见牡丹障子。<a id="a-4A"></a>保福云。<a id="a-4B"></a>好一朵牡丹花。<a id="a-4C"></a>长庆云。<a id="a-4D"></a>莫眼花。<a id="a-4E"></a>师曰可惜许一朵花(玄觉云。<a id="a-4F"></a>三尊宿语还有亲疏也无。<a id="a-4G"></a>只如罗汉恁么道落在什么处)师问僧。<a id="a-4H"></a>汝在招庆有什么异闻底事试举看。<a id="a-4I"></a>僧曰。<a id="a-4J"></a>不敢错举。<a id="a-4K"></a>师曰。<a id="a-4L"></a>真实底事作么生举。<a id="a-4M"></a>僧曰。<a id="a-4N"></a>和尚因什么如此。<a id="a-4O"></a>师曰。<a id="a-4P"></a>汝话堕也。<a id="a-4Q"></a>众僧晚参闻角声。<a id="a-4R"></a>师曰。<a id="a-4S"></a>罗汉三日一度上堂。<a id="a-4T"></a>王太傅二时相助。<a id="a-4U"></a>僧问。<a id="a-4V"></a>如何是学人本来师。<a id="a-4W"></a>曰。<a id="a-4X"></a>是心汝本来心。<a id="a-4Y"></a>僧问。<a id="a-4Z"></a>师居宝座说法度人。<a id="a-4a"></a>未审度什么人。<a id="a-4b"></a>师曰。<a id="a-4c"></a>汝也居宝座度什么人。<a id="a-4d"></a>僧问。<a id="a-4e"></a>镜里看形见不难。<a id="a-4f"></a>如何是镜。<a id="a-4g"></a>师曰。<a id="a-4h"></a>还见形么。<a id="a-4i"></a>僧问。<a id="a-4j"></a>但得本莫愁末如何是末。<a id="a-4k"></a>师曰。<a id="a-4l"></a>总有也。<a id="a-4m"></a>师因疾。<a id="a-4n"></a>僧问。<a id="a-4o"></a>和尚尊候较否。<a id="a-4p"></a>师以杖拄地曰。<a id="a-4q"></a>汝道这个还痛否。<a id="a-4r"></a>僧曰。<a id="a-4s"></a>和尚问阿谁。<a id="a-4t"></a>师曰。<a id="a-4u"></a>问汝。<a id="a-4v"></a>僧曰。<a id="a-4w"></a>还痛否。<a id="a-4x"></a>师曰。<a id="a-4y"></a>元来共我作道理。<a id="a-4z"></a>师后唐天成三年戊子秋复届闽城旧止遍游近城梵宇已。<a id="a-50"></a>俄示疾数日安坐告终。<a id="a-51"></a>寿六十有二。<a id="a-52"></a>腊四十。<a id="a-53"></a>荼毗收舍利建塔于院之西隅禀遗教也。<a id="a-54"></a>清泰二年乙未十二月望日入塔。<a id="a-55"></a>谥曰真应禅师。</p>
  <p id="a56">福州卧龙山安国院慧球寂照禅师(第二世住亦曰中塔)泉州莆田人也。<a id="a-57"></a>龟洋山出家。<a id="a-58"></a>玄沙室中参讯居首。<a id="a-59"></a>因问。<a id="a-5A"></a>如何是第一月。<a id="a-5B"></a>玄沙曰。<a id="a-5C"></a>用汝个月作么。<a id="a-5D"></a>师从此悟入。<a id="a-5E"></a>梁开平二年玄沙将示灭。<a id="a-5F"></a>闽帅王氏遣子至问疾。<a id="a-5G"></a>仍请密示继踵说法者谁乎。<a id="a-5H"></a>玄沙曰。<a id="a-5I"></a>球子得。<a id="a-5J"></a>王氏默记遗旨乃问鼓山国师曰。<a id="a-5K"></a>卧龙法席孰当其任。<a id="a-5L"></a>鼓山举城下宿德。<a id="a-5M"></a>具道眼者十有二人。<a id="a-5N"></a>皆堪出世。<a id="a-5O"></a>王氏亦默之。<a id="a-5P"></a>至开堂日官寮与僧侣俱会法筵。<a id="a-5Q"></a>王氏忽问众曰。<a id="a-5R"></a>谁是球上座。<a id="a-5S"></a>于是众人指出师。<a id="a-5T"></a>王氏便请升座。<a id="a-5U"></a>师良久谓众曰。<a id="a-5V"></a>莫嫌寂寞。<a id="a-5W"></a>莫道不堪。<a id="a-5X"></a>未详涯际作么生论量。<a id="a-5Y"></a>所以寻常用其音响。<a id="a-5Z"></a>聊拨一两下助他机发道。<a id="a-5a"></a>尽十方世界觅一人为伴侣不可得。<a id="a-5b"></a>僧问。<a id="a-5c"></a>佛法大意从何方便顿入。<a id="a-5d"></a>师曰。<a id="a-5e"></a>入是方便。<a id="a-5f"></a>问云自何山起风从何涧生。<a id="a-5g"></a>师曰。<a id="a-5h"></a>尽力施为不离中塔。<a id="a-5i"></a>师上堂谓众曰。<a id="a-5j"></a>我此间粥饭因缘为兄弟举唱终是不常。<a id="a-5k"></a>欲得省要。<a id="a-5l"></a>却是山河大地与汝发明。<a id="a-5m"></a>其道既常亦能究竟。<a id="a-5n"></a>若从文殊门入者。<a id="a-5o"></a>一切无为土木瓦砾助汝发机。<a id="a-5p"></a>若从观音门入者。<a id="a-5q"></a>一切音响虾蟆蚯蚓助汝发机。<a id="a-5r"></a>若从普贤门入者。<a id="a-5s"></a>不动步而到。<a id="a-5t"></a>我以此三门方便示汝。<a id="a-5u"></a>如将一只折箸搅大海水。<a id="a-5v"></a>令彼鱼龙知水为命。<a id="a-5w"></a>会么。<a id="a-5x"></a>若无智眼而审谛之。<a id="a-5y"></a>任汝百般巧妙不为究竟。<a id="a-5z"></a>僧问。<a id="a-60"></a>学人近入丛林不明己事乞师指示。<a id="a-61"></a>师以杖指之曰。<a id="a-62"></a>会么。<a id="a-63"></a>曰不会。<a id="a-64"></a>师曰。<a id="a-65"></a>我恁么为汝却成抑屈人。<a id="a-66"></a>还知么。<a id="a-67"></a>若约当人分上。<a id="a-68"></a>从来底事不论初入丛林。<a id="a-69"></a>及过去诸佛不曾乏少。<a id="a-6A"></a>如大海水。<a id="a-6B"></a>一切鱼龙初生及至老死。<a id="a-6C"></a>所受用水悉皆平等。<a id="a-6D"></a>问不谬正宗请师真实。<a id="a-6E"></a>师曰。<a id="a-6F"></a>汝替我道。<a id="a-6G"></a>僧曰。<a id="a-6H"></a>或有不辨者作么生。<a id="a-6I"></a>师曰。<a id="a-6J"></a>待不辨者来。<a id="a-6K"></a>问诸佛还有师否。<a id="a-6L"></a>师曰有。<a id="a-6M"></a>僧曰。<a id="a-6N"></a>如何是诸佛师。<a id="a-6O"></a>师曰。<a id="a-6P"></a>一切人识不得。<a id="a-6Q"></a>师上堂良久。<a id="a-6R"></a>有僧出礼拜。<a id="a-6S"></a>师曰。<a id="a-6T"></a>莫教髑髅拶损。<a id="a-6U"></a>问如何是灵山会上事。<a id="a-6V"></a>师曰。<a id="a-6W"></a>少得灵利底。<a id="a-6X"></a>僧曰。<a id="a-6Y"></a>忽遇灵利底作么生。<a id="a-6Z"></a>师曰。<a id="a-6a"></a>遮懵懂师上堂示众曰。<a id="a-6b"></a>诸人若要商量。<a id="a-6c"></a>向髑髅后通取消息来相共商量。<a id="a-6d"></a>这里不曾障人光明。<a id="a-6e"></a>问从上宗乘事如何。<a id="a-6f"></a>师良久。<a id="a-6g"></a>僧再问。<a id="a-6h"></a>师便喝出。<a id="a-6i"></a>问如何是大庾岭头事。<a id="a-6j"></a>师曰。<a id="a-6k"></a>料汝承当不得。<a id="a-6l"></a>僧曰。<a id="a-6m"></a>重多少。<a id="a-6n"></a>师曰。<a id="a-6o"></a>遮般底论劫不奈何。<a id="a-6p"></a>师问了院主。<a id="a-6q"></a>只如先师道。<a id="a-6r"></a>尽十方世界是真实人体。<a id="a-6s"></a>尔还见僧堂么。<a id="a-6t"></a>了曰。<a id="a-6u"></a>和尚莫眼花。<a id="a-6v"></a>师曰。<a id="a-6w"></a>先师迁化肉犹暖在。<a id="a-6x"></a>师梁乾化三年癸酉八月十七日不疾而逝。</p>
  <p id="a6y">杭州天龙寺重机明真大师台州黄岩人也。<a id="a-6z"></a>自玄沙得法回入浙中。<a id="a-70"></a>钱武肃王请说法住持。<a id="a-71"></a>上堂示众曰。<a id="a-72"></a>若直举宗风。<a id="a-73"></a>独唱本分事。<a id="a-74"></a>便同于顽石。<a id="a-75"></a>若言绝凡圣消息。<a id="a-76"></a>无大地山河。<a id="a-77"></a>尽十方世界都是一只眼。<a id="a-78"></a>此乃事不获已恁么道。<a id="a-79"></a>所以常说。<a id="a-7A"></a>盲聋喑哑是仙陀。<a id="a-7B"></a>满眼时人不奈何。<a id="a-7C"></a>只向目前须体妙身心万象与森罗。<a id="a-7D"></a>僧问。<a id="a-7E"></a>如何是璇玑不动。<a id="a-7F"></a>师曰。<a id="a-7G"></a>青山数重。<a id="a-7H"></a>僧曰。<a id="a-7I"></a>如何是寂尔无根。<a id="a-7J"></a>师曰。<a id="a-7K"></a>白云一带。<a id="a-7L"></a>问如何是归根得旨。<a id="a-7M"></a>师曰。<a id="a-7N"></a>兔角生也。<a id="a-7O"></a>僧曰。<a id="a-7P"></a>如何是随照失宗。<a id="a-7Q"></a>师曰。<a id="a-7R"></a>龟毛落也。<a id="a-7S"></a>问莲华未出水时如何。<a id="a-7T"></a>师曰。<a id="a-7U"></a>谁人不知有。<a id="a-7V"></a>僧曰。<a id="a-7W"></a>出水后如何。<a id="a-7X"></a>师曰。<a id="a-7Y"></a>馨香目击。<a id="a-7Z"></a>问朗月辉空时如何。<a id="a-7a"></a>师曰。<a id="a-7b"></a>正是分光景何消指玉楼。</p>
  <p id="a7c">福州仙宗院契符清法大师。<a id="a-7d"></a>初开堂日有僧问师。<a id="a-7e"></a>登宝座合谈何事。<a id="a-7f"></a>师曰。<a id="a-7g"></a>剔开耳孔着。<a id="a-7h"></a>僧曰。<a id="a-7i"></a>古人为什么道非耳目之所到。<a id="a-7j"></a>师曰。<a id="a-7k"></a>金樱树上不生梨子。<a id="a-7l"></a>僧曰。<a id="a-7m"></a>古今不到处请师道。<a id="a-7n"></a>师曰。<a id="a-7o"></a>汝作么生问。<a id="a-7p"></a>问众手淘金谁是得者。<a id="a-7q"></a>师曰。<a id="a-7r"></a>举手隔千里休功任意看。<a id="a-7s"></a>问飞岫岩边华子秀仙境台前事若何。<a id="a-7t"></a>师曰。<a id="a-7u"></a>无价大宝光中现。<a id="a-7v"></a>暗客惛惛争奈何。<a id="a-7w"></a>僧曰。<a id="a-7x"></a>优昙华拆人皆睹向上宗乘意若何。<a id="a-7y"></a>师曰。<a id="a-7z"></a>阇梨若问宗乘意。<a id="a-80"></a>不如静处萨婆诃。<a id="a-81"></a>问如何是大闽国中诸佛境界。<a id="a-82"></a>师日。<a id="a-83"></a>造化终难测春风徒自轻。<a id="a-84"></a>问如何是道中宝。<a id="a-85"></a>师曰。<a id="a-86"></a>云孙泪亦垂。<a id="a-87"></a>问诸圣收光归源后如何。<a id="a-88"></a>师曰。<a id="a-89"></a>三声猿屡断万里客愁听。<a id="a-8A"></a>僧曰。<a id="a-8B"></a>未审今时人如何凑得古人机。<a id="a-8C"></a>师曰。<a id="a-8D"></a>好心向子道切忌未生时。</p>
  <p id="a8E">婺州金华山国泰院瑫禅师。<a id="a-8F"></a>上堂曰。<a id="a-8G"></a>不离当处咸是妙明真心。<a id="a-8H"></a>所以玄沙和尚道。<a id="a-8I"></a>会我最后句出世少人知。<a id="a-8J"></a>争似国泰有末头一句。<a id="a-8K"></a>僧问。<a id="a-8L"></a>如何是国泰末头一句。<a id="a-8M"></a>师曰。<a id="a-8N"></a>阇梨上太迟生。<a id="a-8O"></a>问如何是毗卢师。<a id="a-8P"></a>师曰。<a id="a-8Q"></a>专甲与老兄是弟子。<a id="a-8R"></a>问达磨来唐土即不问。<a id="a-8S"></a>如何是未来时事。<a id="a-8T"></a>师曰。<a id="a-8U"></a>亲遇梁王。<a id="a-8V"></a>问古镜未磨时如何。<a id="a-8W"></a>师曰。<a id="a-8X"></a>古镜。<a id="a-8Y"></a>僧曰。<a id="a-8Z"></a>磨后如何。<a id="a-8a"></a>师曰。<a id="a-8b"></a>古镜。</p>
  <p id="a8c">衡岳南台诚禅师。<a id="a-8d"></a>僧问。<a id="a-8e"></a>玄沙宗旨请师举扬。<a id="a-8f"></a>师曰。<a id="a-8g"></a>什么处得此消息。<a id="a-8h"></a>僧曰。<a id="a-8i"></a>垂接者何。<a id="a-8j"></a>师曰。<a id="a-8k"></a>得人不迷己。<a id="a-8l"></a>问潭清月现是何人境界。<a id="a-8m"></a>师曰。<a id="a-8n"></a>不干尔事。<a id="a-8o"></a>僧曰。<a id="a-8p"></a>相借问又何妨。<a id="a-8q"></a>师曰。<a id="a-8r"></a>觅潭月不可得。<a id="a-8s"></a>问离地四指为什么却有鱼纹。<a id="a-8t"></a>师曰。<a id="a-8u"></a>有圣量在。<a id="a-8v"></a>僧曰此量为什么人施。<a id="a-8w"></a>师曰。<a id="a-8x"></a>不为圣人。</p>
  <p id="a8y">福州升山白龙院道希禅师福州闽县人也。<a id="a-8z"></a>师上堂曰。<a id="a-90"></a>不要举足是谁威光。<a id="a-91"></a>还会么。<a id="a-92"></a>若道自家去处本自如是。<a id="a-93"></a>切喜勿交涉。<a id="a-94"></a>问如何是西来意。<a id="a-95"></a>师曰。<a id="a-96"></a>汝从什么处来。<a id="a-97"></a>问如何是佛法大意。<a id="a-98"></a>师曰。<a id="a-99"></a>汝早礼三拜。<a id="a-9A"></a>问不责。<a id="a-9B"></a>上来请师直道。<a id="a-9C"></a>师曰得。<a id="a-9D"></a>问如何是正真道。<a id="a-9E"></a>师曰。<a id="a-9F"></a>骑驴觅驴。<a id="a-9G"></a>问请师答无宾主话。<a id="a-9H"></a>师曰。<a id="a-9I"></a>昔年曾记得。<a id="a-9J"></a>僧曰。<a id="a-9K"></a>即今如何。<a id="a-9L"></a>师曰。<a id="a-9M"></a>非但耳聋亦兼眼暗。<a id="a-9N"></a>问情忘体合时如何。<a id="a-9O"></a>师曰。<a id="a-9P"></a>别更梦见个什么。<a id="a-9Q"></a>问学人拟申一问请师裁。<a id="a-9R"></a>师曰。<a id="a-9S"></a>不裁。<a id="a-9T"></a>僧曰。<a id="a-9U"></a>为什么不裁。<a id="a-9V"></a>师曰。<a id="a-9W"></a>须知好手。<a id="a-9X"></a>问大众云集请师举扬宗教。<a id="a-9Y"></a>师曰。<a id="a-9Z"></a>少过听者。<a id="a-9a"></a>问不涉唇锋乞师指示。<a id="a-9b"></a>师曰。<a id="a-9c"></a>不涉唇锋问将来。<a id="a-9d"></a>僧曰。<a id="a-9e"></a>恁么即群生有赖。<a id="a-9f"></a>师曰。<a id="a-9g"></a>莫闲言语。<a id="a-9h"></a>问请和尚生机答话。<a id="a-9i"></a>师曰。<a id="a-9j"></a>把纸笔来录将去。<a id="a-9k"></a>问如何是思大口。<a id="a-9l"></a>师曰。<a id="a-9m"></a>出来向尔道。<a id="a-9n"></a>僧曰。<a id="a-9o"></a>学人即今见出。<a id="a-9p"></a>师曰。<a id="a-9q"></a>曾赚几人来。<a id="a-9r"></a>问承古人有言。<a id="a-9s"></a>髑髅常干世界鼻孔毛触家风。<a id="a-9t"></a>如何是髑髅常干世界。<a id="a-9u"></a>师曰。<a id="a-9v"></a>近前来向尔道。<a id="a-9w"></a>僧曰。<a id="a-9x"></a>如何是鼻孔毛触家风。<a id="a-9y"></a>师曰。<a id="a-9z"></a>退后去别时来。</p>
  <p id="aA0">福州螺峰冲奥明法大师。<a id="a-A1"></a>先住白龙。<a id="a-A2"></a>师上堂曰。<a id="a-A3"></a>人人具足人人成见。<a id="a-A4"></a>争怪得山僧。<a id="a-A5"></a>珍重。<a id="a-A6"></a>僧问。<a id="a-A7"></a>诸法寂灭相不可以言宣。<a id="a-A8"></a>如何是寂灭相。<a id="a-A9"></a>师曰。<a id="a-AA"></a>问答俱备。<a id="a-AB"></a>僧问。<a id="a-AC"></a>恁么即真如法界无自无他。<a id="a-AD"></a>师曰。<a id="a-AE"></a>特地令人愁。<a id="a-AF"></a>问牛头未见四祖时如何。<a id="a-AG"></a>师曰。<a id="a-AH"></a>德重鬼神钦。<a id="a-AI"></a>曰见后如何。<a id="a-AJ"></a>师曰。<a id="a-AK"></a>通身圣莫测。<a id="a-AL"></a>问如何是螺峰一句。<a id="a-AM"></a>师曰苦。<a id="a-AN"></a>问如何是本来人。<a id="a-AO"></a>师曰。<a id="a-AP"></a>惆怅松萝境界危。</p>
  <p id="aAQ">泉州睡龙山和尚。<a id="a-AR"></a>僧问。<a id="a-AS"></a>如何是触目菩提。<a id="a-AT"></a>师以杖趁之。<a id="a-AU"></a>僧乃走。<a id="a-AV"></a>师曰。<a id="a-AW"></a>住住向后遇作家举看。<a id="a-AX"></a>师上堂举拄杖云。<a id="a-AY"></a>三十年住山得此拄杖气力。<a id="a-AZ"></a>时有僧问。<a id="a-Aa"></a>和尚得他什么气力。<a id="a-Ab"></a>师曰。<a id="a-Ac"></a>过溪过岭东拄西拄(招庆闻云。<a id="a-Ad"></a>我不恁么道。<a id="a-Ae"></a>僧问。<a id="a-Af"></a>和尚作么生道。<a id="a-Ag"></a>招庆以杖下地拄行)</p>
  <p id="aAh">天台山云峰光绪至德大师。<a id="a-Ai"></a>上堂曰。<a id="a-Aj"></a>但以众生日用而不知。<a id="a-Ak"></a>譬如三千大千世界日月星辰江河淮济一切含灵从一毛孔入一毛孔。<a id="a-Al"></a>毛孔不小世界不大。<a id="a-Am"></a>其中众生不觉不知。<a id="a-An"></a>若要易会上坐日用亦复不知。<a id="a-Ao"></a>僧问。<a id="a-Ap"></a>日里僧驮像夜里像驮僧。<a id="a-Aq"></a>未审此意如何。<a id="a-Ar"></a>师曰。<a id="a-As"></a>阇梨岂不是从茶堂里来。</p>
  <p id="aAt">福州大章山契如庵主福州永泰人也。<a id="a-Au"></a>泉州百丈村兜率院受业。<a id="a-Av"></a>素蕴孤操志探祖道。<a id="a-Aw"></a>预玄沙之宫颖悟幽旨。<a id="a-Ax"></a>玄沙记曰。<a id="a-Ay"></a>子禅已逸格则他后要一人侍立也无。<a id="a-Az"></a>师自此不务聚徒不畜童侍。<a id="a-B0"></a>隐于小界山。<a id="a-B1"></a>刳大朽杉若小庵但容身而已。<a id="a-B2"></a>凡经游僧至随叩而应无定开示。<a id="a-B3"></a>僧问。<a id="a-B4"></a>生死到来如何回避。<a id="a-B5"></a>师曰。<a id="a-B6"></a>符到奉行。<a id="a-B7"></a>曰恁么即被生死拘将去也。<a id="a-B8"></a>师曰。<a id="a-B9"></a>阿邪邪。<a id="a-BA"></a>问西天持锡意作么生。<a id="a-BB"></a>师拈锡杖卓地振之。<a id="a-BC"></a>僧曰。<a id="a-BD"></a>未审此是什么义。<a id="a-BE"></a>师曰。<a id="a-BF"></a>这个是张家打。<a id="a-BG"></a>僧拟进语。<a id="a-BH"></a>师以锡撺(苍峦切)之清豁冲煦二长老向师名未尝会遇。<a id="a-BI"></a>一旦同访之值师釆粟。<a id="a-BJ"></a>豁问曰。<a id="a-BK"></a>道者如庵主在何所。<a id="a-BL"></a>师曰。<a id="a-BM"></a>从什么处来。<a id="a-BN"></a>曰山下来。<a id="a-BO"></a>师曰。<a id="a-BP"></a>因什么得到这里。<a id="a-BQ"></a>曰这里是什么处所。<a id="a-BR"></a>师揖曰。<a id="a-BS"></a>去那下吃茶去。<a id="a-BT"></a>二公方省是师。<a id="a-BU"></a>遂诣庵所颇味高论。<a id="a-BV"></a>晤坐于左右不觉及夜。<a id="a-BW"></a>睹豺虎奔至庵前自然驯扰。<a id="a-BX"></a>豁因有诗曰。<a id="a-BY"></a>行不等闲行。<a id="a-BZ"></a>谁知去住情。<a id="a-Ba"></a>一餐犹未饱。<a id="a-Bb"></a>万户勿聊生。<a id="a-Bc"></a>非道应难伏。<a id="a-Bd"></a>空拳莫与争。<a id="a-Be"></a>龙吟云起处。<a id="a-Bf"></a>闲啸两三声。<a id="a-Bg"></a>二公寻于大章山创庵请师居之。<a id="a-Bh"></a>两处孤坐垂五十二载而卒。<a id="a-Bi"></a>豁虽承指喻。<a id="a-Bj"></a>而后于睡龙印可乃嗣睡龙。<a id="a-Bk"></a>住漳州保福。</p>
  <p id="aBl">福州莲华山永兴禄和尚。<a id="a-Bm"></a>闽王请师开堂日未升座。<a id="a-Bn"></a>先于座前立云。<a id="a-Bo"></a>大王大众听。<a id="a-Bp"></a>已有真正举扬也。<a id="a-Bq"></a>此一会总是得闻。<a id="a-Br"></a>岂有不闻者。<a id="a-Bs"></a>若有不闻彼此相谩去也。<a id="a-Bt"></a>方乃登座。<a id="a-Bu"></a>僧问。<a id="a-Bv"></a>国王请师出世。<a id="a-Bw"></a>未委今日一会何似灵山。<a id="a-Bx"></a>师曰。<a id="a-By"></a>彻古传今。<a id="a-Bz"></a>问如何是和尚家风。<a id="a-C0"></a>师曰。<a id="a-C1"></a>毛头显沙界日月现其中。</p>
  <p id="aC2">天台山国清寺师静上座。<a id="a-C3"></a>始遇玄沙和尚示众云。<a id="a-C4"></a>汝诸人但能一生如丧考妣。<a id="a-C5"></a>吾保汝究得彻去。<a id="a-C6"></a>师乃蹑前语而问曰。<a id="a-C7"></a>只如教中不得以所知心测度如来无上知见。<a id="a-C8"></a>又作么生。<a id="a-C9"></a>玄沙曰。<a id="a-CA"></a>汝道究得彻底所知心。<a id="a-CB"></a>还测度得及否。<a id="a-CC"></a>师从此信入。<a id="a-CD"></a>后居天台三十余载。<a id="a-CE"></a>不下山。<a id="a-CF"></a>博综三学操行孤立禅寂之余常阅龙藏。<a id="a-CG"></a>遐迩钦重。<a id="a-CH"></a>时谓大静上座。<a id="a-CI"></a>尝有人问曰。<a id="a-CJ"></a>弟子每当夜坐心念纷飞。<a id="a-CK"></a>未明摄伏之方。<a id="a-CL"></a>愿垂示诲。<a id="a-CM"></a>师答曰。<a id="a-CN"></a>如或夜间安坐心念纷飞。<a id="a-CO"></a>却将纷飞之心以究纷飞之处。<a id="a-CP"></a>究之无处则纷飞之念何存。<a id="a-CQ"></a>返究究心则能究之心安在。<a id="a-CR"></a>又能照之智本空。<a id="a-CS"></a>所缘之境亦寂。<a id="a-CT"></a>寂而非寂者。<a id="a-CU"></a>盖无能寂之人也。<a id="a-CV"></a>照而非照者。<a id="a-CW"></a>盖无所照之境也。<a id="a-CX"></a>境智俱寂心虑安然。<a id="a-CY"></a>外不寻枝内不住定。<a id="a-CZ"></a>二途俱泯一性怡然。<a id="a-Ca"></a>此乃还源之要道也。<a id="a-Cb"></a>师因睹教中幻义乃述一偈问诸学流偈曰。</p>
  <p id="aCc">若道法皆如幻有　　造诸过恶应无咎</p>
  <p id="aCd">云何所作业不妄　　而藉佛慈兴接诱</p>
  <p id="aCe">时有小静上座答曰。</p>
  <p id="aCf">幻人兴幻幻轮围　　幻业能招幻所治</p>
  <p id="aCg">不了幻生诸幻苦　　觉知如幻幻无为</p>
  <p id="aCh">二静上座并终于本山。<a id="a-Ci"></a>今国清寺遗踪在焉。</p>
  <p id="aCj">前福州长庆院慧棱禅师法嗣。</p>
  <p id="aCk">泉州招庆院道匡禅师潮州人也。<a id="a-Cl"></a>自棱和尚始居招庆。<a id="a-Cm"></a>师乃入室参侍。<a id="a-Cn"></a>暨棱和尚召入长乐府盛化于西院。<a id="a-Co"></a>师继踵住于招庆。<a id="a-Cp"></a>学众如故。<a id="a-Cq"></a>师上堂曰。<a id="a-Cr"></a>声前荐得孤负平生。<a id="a-Cs"></a>句后投机殊乖道体。<a id="a-Ct"></a>为什么如此。<a id="a-Cu"></a>大众且道。<a id="a-Cv"></a>从来合作么生。<a id="a-Cw"></a>又谓众曰。<a id="a-Cx"></a>招庆今夜与诸人一时道却。<a id="a-Cy"></a>还委落处么。<a id="a-Cz"></a>时有僧出曰。<a id="a-D0"></a>大众一时散去还称师意也无。<a id="a-D1"></a>师曰。<a id="a-D2"></a>好与拄杖。<a id="a-D3"></a>僧礼拜。<a id="a-D4"></a>师曰。<a id="a-D5"></a>虽有盲龟之意。<a id="a-D6"></a>且无晓月之程。<a id="a-D7"></a>僧曰。<a id="a-D8"></a>如何是晓月之程。<a id="a-D9"></a>师曰。<a id="a-DA"></a>此是盲龟之意。<a id="a-DB"></a>问如何是沙门行。<a id="a-DC"></a>师曰。<a id="a-DD"></a>非行不行。<a id="a-DE"></a>问如何是西来意。<a id="a-DF"></a>师曰。<a id="a-DG"></a>蚊子上铁牛。<a id="a-DH"></a>问如何是在匣剑。<a id="a-DI"></a>师良久。<a id="a-DJ"></a>僧罔措。<a id="a-DK"></a>师曰。<a id="a-DL"></a>也须感荷招庆始得。<a id="a-DM"></a>问如何是提宗一句。<a id="a-DN"></a>师曰。<a id="a-DO"></a>不得昧着招庆。<a id="a-DP"></a>其僧礼拜起。<a id="a-DQ"></a>师又曰不得昧着招庆。<a id="a-DR"></a>嘱汝作么生是提宗一句。<a id="a-DS"></a>僧无对。<a id="a-DT"></a>问文殊剑下不承当时如何。<a id="a-DU"></a>师曰。<a id="a-DV"></a>未是好手人。<a id="a-DW"></a>僧曰。<a id="a-DX"></a>如何是好手人。<a id="a-DY"></a>师曰。<a id="a-DZ"></a>是汝话堕也。<a id="a-Da"></a>问如何是招庆家风。<a id="a-Db"></a>师曰。<a id="a-Dc"></a>宁可清贫自乐。<a id="a-Dd"></a>不作浊富多忧。<a id="a-De"></a>问如何是南泉一线道。<a id="a-Df"></a>师曰。<a id="a-Dg"></a>不辞向汝道恐较中更较去。<a id="a-Dh"></a>问如何是佛法大意。<a id="a-Di"></a>师曰。<a id="a-Dj"></a>七颠八倒。<a id="a-Dk"></a>问学人根思迟回。<a id="a-Dl"></a>乞师曲运慈悲开一线道。<a id="a-Dm"></a>师曰。<a id="a-Dn"></a>这个是老婆心。<a id="a-Do"></a>僧曰悲华剖拆以领尊慈。<a id="a-Dp"></a>从上宗乘事如何。<a id="a-Dq"></a>师曰。<a id="a-Dr"></a>恁么须得汝亲问始得。<a id="a-Ds"></a>师问僧。<a id="a-Dt"></a>什么处去来。<a id="a-Du"></a>僧曰。<a id="a-Dv"></a>劈柴来。<a id="a-Dw"></a>师曰。<a id="a-Dx"></a>还有劈不破底也无。<a id="a-Dy"></a>僧曰有。<a id="a-Dz"></a>师曰。<a id="a-E0"></a>作么生是劈不破底。<a id="a-E1"></a>僧无语。<a id="a-E2"></a>师曰。<a id="a-E3"></a>汝若道不得问我。<a id="a-E4"></a>我与汝道。<a id="a-E5"></a>僧曰。<a id="a-E6"></a>作么生是劈不破底。<a id="a-E7"></a>师曰。<a id="a-E8"></a>赚杀人因地动。<a id="a-E9"></a>僧问。<a id="a-EA"></a>还有不动者无。<a id="a-EB"></a>师曰。<a id="a-EC"></a>有僧曰。<a id="a-ED"></a>如何是不动者。<a id="a-EE"></a>师曰。<a id="a-EF"></a>动从东来却归西去。<a id="a-EG"></a>问法雨普沾还有不润处否。<a id="a-EH"></a>师曰有。<a id="a-EI"></a>僧曰。<a id="a-EJ"></a>如何是不润处。<a id="a-EK"></a>师曰。<a id="a-EL"></a>水洒不着。<a id="a-EM"></a>问如何是招庆深深处。<a id="a-EN"></a>师曰。<a id="a-EO"></a>和汝没却。<a id="a-EP"></a>问如何是九重城里人。<a id="a-EQ"></a>师曰。<a id="a-ER"></a>还共汝知闻么。<a id="a-ES"></a>师上堂僧众拥法座。<a id="a-ET"></a>师曰。<a id="a-EU"></a>这里无物。<a id="a-EV"></a>诸人苦恁么相促相拶作么。<a id="a-EW"></a>拟心早勿交涉。<a id="a-EX"></a>更上门户千里万里。<a id="a-EY"></a>今既上来各着精彩。<a id="a-EZ"></a>招庆一时抛与诸人好么。<a id="a-Ea"></a>师复问。<a id="a-Eb"></a>还接得也未。<a id="a-Ec"></a>众无对。<a id="a-Ed"></a>师曰。<a id="a-Ee"></a>劳而无功。<a id="a-Ef"></a>汝诸人得恁么钝。<a id="a-Eg"></a>看他古人一两个得恁么快。<a id="a-Eh"></a>才见便负将去。<a id="a-Ei"></a>亦较些子。<a id="a-Ej"></a>若有此个人。<a id="a-Ek"></a>非但四事供养。<a id="a-El"></a>便以琉璃为地白银为壁亦未为贵。<a id="a-Em"></a>帝释引前梵王从后。<a id="a-En"></a>揽长河为酥酪。<a id="a-Eo"></a>变大地为黄金。<a id="a-Ep"></a>亦未为足。<a id="a-Eq"></a>直得如是犹更有一级在。<a id="a-Er"></a>还委得么珍重。</p>
  <p id="aEs">杭州龙华寺彦球实相得一大师。<a id="a-Et"></a>开堂日谓众曰。<a id="a-Eu"></a>今日既升法座。<a id="a-Ev"></a>又争解讳得。<a id="a-Ew"></a>只如不讳底事。<a id="a-Ex"></a>此众还有人与作证明么。<a id="a-Ey"></a>若有即出来相共作个榜样。<a id="a-Ez"></a>时有僧问。<a id="a-F0"></a>郡尊请。<a id="a-F1"></a>师如何举扬宗指师曰。<a id="a-F2"></a>法到别处切忌谬传。<a id="a-F3"></a>问此座为从天降下为从地涌出。<a id="a-F4"></a>师曰。<a id="a-F5"></a>是什么。<a id="a-F6"></a>僧曰。<a id="a-F7"></a>此座高广如何升得。<a id="a-F8"></a>师曰。<a id="a-F9"></a>今日几被汝安顿着。<a id="a-FA"></a>问灵山一会迦葉亲闻。<a id="a-FB"></a>今日一会何人得闻师曰。<a id="a-FC"></a>同我者击其大节。<a id="a-FD"></a>僧曰。<a id="a-FE"></a>酌然俊哉。<a id="a-FF"></a>师曰。<a id="a-FG"></a>去般水浆茶堂里用去。<a id="a-FH"></a>师又曰。<a id="a-FI"></a>从前佛法付嘱国王大臣及有力檀越。<a id="a-FJ"></a>今日郡尊及诸官寮。<a id="a-FK"></a>特垂相请不胜荷愧。<a id="a-FL"></a>山僧更有末后一句子。<a id="a-FM"></a>贱卖与诸人。<a id="a-FN"></a>师乃起身立云。<a id="a-FO"></a>还有人买么。<a id="a-FP"></a>若有人买即出来。<a id="a-FQ"></a>若无人买即贱货自收。<a id="a-FR"></a>久立珍重师有时上堂云。<a id="a-FS"></a>好时好日速道速道。<a id="a-FT"></a>又曰。<a id="a-FU"></a>大众近前来听老汉说第一义。<a id="a-FV"></a>大众近前。<a id="a-FW"></a>师便打趁。<a id="a-FX"></a>问如何是学人自己。<a id="a-FY"></a>师曰。<a id="a-FZ"></a>雪上更加霜。</p>
  <p id="aFa">杭州临安县保安连禅师。<a id="a-Fb"></a>僧问。<a id="a-Fc"></a>如何是保安家风。<a id="a-Fd"></a>师曰。<a id="a-Fe"></a>问有什么难。<a id="a-Ff"></a>问如何是吹毛剑。<a id="a-Fg"></a>师曰。<a id="a-Fh"></a>豫章铁柱坚。<a id="a-Fi"></a>僧曰。<a id="a-Fj"></a>学人不会。<a id="a-Fk"></a>师曰。<a id="a-Fl"></a>漳江亲到来。<a id="a-Fm"></a>问如何是沙门行。<a id="a-Fn"></a>师曰。<a id="a-Fo"></a>师僧头上戴冠子。<a id="a-Fp"></a>问如何是西来意。<a id="a-Fq"></a>师曰。<a id="a-Fr"></a>死虎足人看。<a id="a-Fs"></a>问一问一答彼此兴来。<a id="a-Ft"></a>如何是保安不惊人之句。<a id="a-Fu"></a>师曰。<a id="a-Fv"></a>汝到别处作么生举。</p>
  <p id="aFw">福州报慈院光云慧觉大师上堂云。<a id="a-Fx"></a>差病之药不假驴驮。<a id="a-Fy"></a>若据今夜各自归堂去也。<a id="a-Fz"></a>珍重。<a id="a-G0"></a>僧问。<a id="a-G1"></a>承闻慧觉有锁口诀如何示人。<a id="a-G2"></a>师曰。<a id="a-G3"></a>赖我拄杖不在手。<a id="a-G4"></a>僧曰。<a id="a-G5"></a>恁么即深领尊慈也。<a id="a-G6"></a>师曰。<a id="a-G7"></a>待我肯汝即得。<a id="a-G8"></a>师入府闽王问。<a id="a-G9"></a>报慈与神泉相去近远。<a id="a-GA"></a>师曰。<a id="a-GB"></a>若说近远不如亲到。<a id="a-GC"></a>师却问曰。<a id="a-GD"></a>大王日应千差。<a id="a-GE"></a>是什么心。<a id="a-GF"></a>王曰。<a id="a-GG"></a>什么处得心来。<a id="a-GH"></a>师曰。<a id="a-GI"></a>岂有无心者。<a id="a-GJ"></a>王曰。<a id="a-GK"></a>那边事作么生。<a id="a-GL"></a>师曰。<a id="a-GM"></a>请向那边问。<a id="a-GN"></a>王曰。<a id="a-GO"></a>道师谩别人即得。<a id="a-GP"></a>问大众臻凑请师举扬。<a id="a-GQ"></a>师曰。<a id="a-GR"></a>更有几人未闻。<a id="a-GS"></a>曰恁么即不假上来也。<a id="a-GT"></a>师曰。<a id="a-GU"></a>不上来且从汝向什么处会。<a id="a-GV"></a>曰若有处所即孤负和尚师曰。<a id="a-GW"></a>即恐不辨精粗。<a id="a-GX"></a>问夫说法者当如法说。<a id="a-GY"></a>此意如何。<a id="a-GZ"></a>师曰。<a id="a-Ga"></a>有什么疑讹。<a id="a-Gb"></a>问故人面壁意如何。<a id="a-Gc"></a>师打之。<a id="a-Gd"></a>问不假言诠请师径直。<a id="a-Ge"></a>师曰。<a id="a-Gf"></a>何必更待商量。</p>
  <p id="aGg">庐山开先寺绍宗圆智禅师姑苏人也。<a id="a-Gh"></a>禀性朴野不群流俗。<a id="a-Gi"></a>少依本郡流水寺出家受具。<a id="a-Gj"></a>入长庆之室密契真要。<a id="a-Gk"></a>初结庵于虔州了山。<a id="a-Gl"></a>二十载道声遐布。<a id="a-Gm"></a>江南国主李氏建寺请转法轮。<a id="a-Gn"></a>玄徒辐凑。<a id="a-Go"></a>暨国主巡幸洪井。<a id="a-Gp"></a>躬入山瞻谒请上堂。<a id="a-Gq"></a>令僧出问。<a id="a-Gr"></a>如何是开先境。<a id="a-Gs"></a>师曰。<a id="a-Gt"></a>最好是一条界破青山色。<a id="a-Gu"></a>僧曰。<a id="a-Gv"></a>如何是境中人。<a id="a-Gw"></a>师曰。<a id="a-Gx"></a>拾枯柴煮布水。<a id="a-Gy"></a>国主益加钦重。<a id="a-Gz"></a>后终于山寺。<a id="a-H0"></a>灵塔存焉。</p>
  <p id="aH1">婺州金鳞报恩院宝资晓悟大师上堂。<a id="a-H2"></a>大众立久。<a id="a-H3"></a>师曰。<a id="a-H4"></a>诸兄弟各诣山门来。<a id="a-H5"></a>主人口如匾担相似。<a id="a-H6"></a>莫成相违负也。<a id="a-H7"></a>无久在众。<a id="a-H8"></a>兄弟也未要怪讶着。<a id="a-H9"></a>若带参学眼何烦久立。<a id="a-HA"></a>各自归堂珍重。<a id="a-HB"></a>师开方丈基。<a id="a-HC"></a>僧问。<a id="a-HD"></a>丈基已成如何通信。<a id="a-HE"></a>师曰。<a id="a-HF"></a>不可昧兄弟此问。<a id="a-HG"></a>僧曰。<a id="a-HH"></a>不昧底事作么生。<a id="a-HI"></a>师曰。<a id="a-HJ"></a>青天白日。<a id="a-HK"></a>问学人初心请师示个入路。<a id="a-HL"></a>师遂侧掌示之曰。<a id="a-HM"></a>还会么。<a id="a-HN"></a>僧曰。<a id="a-HO"></a>不会。<a id="a-HP"></a>师曰。<a id="a-HQ"></a>独掌不浪鸣。<a id="a-HR"></a>问如何是报恩家风。<a id="a-HS"></a>师曰。<a id="a-HT"></a>也知阇梨入众日浅。<a id="a-HU"></a>问古人拈捶竖拂意如何。<a id="a-HV"></a>师曰。<a id="a-HW"></a>报恩截舌有分。<a id="a-HX"></a>僧曰。<a id="a-HY"></a>为什么如此。<a id="a-HZ"></a>师曰。<a id="a-Ha"></a>屈著作么。<a id="a-Hb"></a>问如何是文殊剑。<a id="a-Hc"></a>师曰。<a id="a-Hd"></a>不知。<a id="a-He"></a>僧曰。<a id="a-Hf"></a>只如一剑下活得底人作么生。<a id="a-Hg"></a>师曰。<a id="a-Hh"></a>山僧只管二时斋粥。<a id="a-Hi"></a>问如何是触自菩提。<a id="a-Hj"></a>师曰。<a id="a-Hk"></a>背后是什么立地。<a id="a-Hl"></a>僧曰。<a id="a-Hm"></a>学人不会乞师再示。<a id="a-Hn"></a>师提拄杖曰。<a id="a-Ho"></a>汝不会合吃多少拄杖。<a id="a-Hp"></a>问如何是具大惭愧底人。<a id="a-Hq"></a>师曰。<a id="a-Hr"></a>开口取合不得。<a id="a-Hs"></a>僧曰。<a id="a-Ht"></a>此人行履如何。<a id="a-Hu"></a>师曰。<a id="a-Hv"></a>逢茶即茶遇饭即饭。<a id="a-Hw"></a>问如何是金刚一只箭。<a id="a-Hx"></a>师曰。<a id="a-Hy"></a>道什么。<a id="a-Hz"></a>其僧再问。<a id="a-I0"></a>师曰。<a id="a-I1"></a>过新罗国去也。<a id="a-I2"></a>问波腾鼎沸起必全真。<a id="a-I3"></a>未审古人意如何。<a id="a-I4"></a>师乃叱之。<a id="a-I5"></a>僧曰。<a id="a-I6"></a>恁么即非次也。<a id="a-I7"></a>师曰。<a id="a-I8"></a>尔话堕也。<a id="a-I9"></a>又曰。<a id="a-IA"></a>我话亦堕汝作么生。<a id="a-IB"></a>僧无对。<a id="a-IC"></a>问去却赏罚如何是吹毛剑师曰。<a id="a-ID"></a>延平属剑州。<a id="a-IE"></a>僧曰恁么即丧身失命去也。<a id="a-IF"></a>师曰。<a id="a-IG"></a>钱塘江里潮。</p>
  <p id="aIH">杭州倾心寺法瑫宗一禅师。<a id="a-II"></a>上堂云。<a id="a-IJ"></a>大众不待一句语便归堂去。<a id="a-IK"></a>还有绍继宗风分也无。<a id="a-IL"></a>还有人酬得此问么。<a id="a-IM"></a>若有人酬得去。<a id="a-IN"></a>也这里与诸人为怪笑。<a id="a-IO"></a>若酬不得去。<a id="a-IP"></a>也诸人与这里为怪笑。<a id="a-IQ"></a>珍重。<a id="a-IR"></a>问如何揲(文甲切)实免见虚头。<a id="a-IS"></a>师曰。<a id="a-IT"></a>汝问若当众人尽鉴。<a id="a-IU"></a>问恁么来皆不丈夫。<a id="a-IV"></a>只如不恁么来还有绍继宗风分也无。<a id="a-IW"></a>师曰。<a id="a-IX"></a>出两头致一问来。<a id="a-IY"></a>僧曰什么人辨得师曰。<a id="a-IZ"></a>波斯养儿。<a id="a-Ia"></a>问佛法去处乞师全示。<a id="a-Ib"></a>师曰。<a id="a-Ic"></a>汝但全致一问来。<a id="a-Id"></a>僧曰。<a id="a-Ie"></a>为什么却拈此问去。<a id="a-If"></a>师曰。<a id="a-Ig"></a>汝适来问什么。<a id="a-Ih"></a>僧曰若不遇于师几成走作。<a id="a-Ii"></a>师曰。<a id="a-Ij"></a>贼去后关门。<a id="a-Ik"></a>问别传一句如何分付。<a id="a-Il"></a>师曰。<a id="a-Im"></a>可惜许问。<a id="a-In"></a>僧曰。<a id="a-Io"></a>恁么即别酬亦不当去也。<a id="a-Ip"></a>师曰。<a id="a-Iq"></a>也是闲辞。<a id="a-Ir"></a>问如何是不朝天子不羡王侯底人。<a id="a-Is"></a>师曰。<a id="a-It"></a>每日三条线长年一衲衣。<a id="a-Iu"></a>僧曰。<a id="a-Iv"></a>未审此人还绍宗风也无。<a id="a-Iw"></a>师曰。<a id="a-Ix"></a>鹊来头上语云向眼前飞。<a id="a-Iy"></a>问承古人有言。<a id="a-Iz"></a>不断烦恼此意如何。<a id="a-J0"></a>师曰。<a id="a-J1"></a>又是发人业。<a id="a-J2"></a>僧曰。<a id="a-J3"></a>如何得不发业。<a id="a-J4"></a>师曰。<a id="a-J5"></a>尔话堕也。<a id="a-J6"></a>问请去赏罚如何是吹毛剑。<a id="a-J7"></a>师曰。<a id="a-J8"></a>如法礼三拜。<a id="a-J9"></a>师后住龙册寺归寂。</p>
  <p id="aJA">福州水陆院洪俨禅师。<a id="a-JB"></a>上堂大众集定。<a id="a-JC"></a>师下座捧香炉巡行大众前曰。<a id="a-JD"></a>供养十方诸佛便归方丈。<a id="a-JE"></a>僧问。<a id="a-JF"></a>离却百非兼四句。<a id="a-JG"></a>请师尽力为提纲。<a id="a-JH"></a>师曰。<a id="a-JI"></a>落在什么处。<a id="a-JJ"></a>僧曰。<a id="a-JK"></a>恁么即人天有赖。<a id="a-JL"></a>师曰。<a id="a-JM"></a>莫将恶水浇泼人好。</p>
  <p id="aJN">杭州灵隐山广严院咸泽禅师。<a id="a-JO"></a>初参保福展和尚。<a id="a-JP"></a>保福问曰。<a id="a-JQ"></a>汝名什么。<a id="a-JR"></a>师曰。<a id="a-JS"></a>咸泽。<a id="a-JT"></a>保福曰。<a id="a-JU"></a>忽遇枯涸者如何。<a id="a-JV"></a>师云。<a id="a-JW"></a>谁是枯涸者。<a id="a-JX"></a>保福曰。<a id="a-JY"></a>我是。<a id="a-JZ"></a>师曰。<a id="a-Ja"></a>和尚莫谩人好。<a id="a-Jb"></a>保福曰。<a id="a-Jc"></a>却是汝谩我。<a id="a-Jd"></a>师后承长庆印记。<a id="a-Je"></a>住广严道场。<a id="a-Jf"></a>僧问。<a id="a-Jg"></a>如何是觌面相呈事。<a id="a-Jh"></a>师下禅床曰。<a id="a-Ji"></a>尊体起居万福。<a id="a-Jj"></a>问不与万法为侣者是什么人。<a id="a-Jk"></a>师曰。<a id="a-Jl"></a>城中青史楼云外高峰塔。<a id="a-Jm"></a>问如何是佛法大意。<a id="a-Jn"></a>师曰。<a id="a-Jo"></a>幽涧泉清高峰月白。<a id="a-Jp"></a>问如何是广严家风。<a id="a-Jq"></a>师曰。<a id="a-Jr"></a>一坞白云三间茆屋。<a id="a-Js"></a>僧曰。<a id="a-Jt"></a>毕竟作么生。<a id="a-Ju"></a>师曰。<a id="a-Jv"></a>既无维那兼无典座。<a id="a-Jw"></a>问如何是广严家风。<a id="a-Jx"></a>师曰。<a id="a-Jy"></a>师子石前灵水响。<a id="a-Jz"></a>鸡笼山上白猿啼。</p>
  <p id="aK0">福州报慈院慧朗禅师上堂曰。<a id="a-K1"></a>从上诸圣为一大事因缘故出现于世。<a id="a-K2"></a>递相告报。<a id="a-K3"></a>是汝诸人还会么。<a id="a-K4"></a>若不会大不容易。<a id="a-K5"></a>僧问。<a id="a-K6"></a>如何是一大事。<a id="a-K7"></a>师曰。<a id="a-K8"></a>莫错相告报么。<a id="a-K9"></a>僧曰。<a id="a-KA"></a>恁么即学人不疑也。<a id="a-KB"></a>师曰。<a id="a-KC"></a>争奈一翳在目何。<a id="a-KD"></a>问三世诸佛尽是传语人。<a id="a-KE"></a>未审传什么人语。<a id="a-KF"></a>师曰听。<a id="a-KG"></a>僧曰。<a id="a-KH"></a>未审是什么语。<a id="a-KI"></a>师曰。<a id="a-KJ"></a>尔不是钟期。<a id="a-KK"></a>问如何是学人眼。<a id="a-KL"></a>师曰。<a id="a-KM"></a>不可更撒沙。</p>
  <p id="aKN">福州怡山长庆常慧禅师。<a id="a-KO"></a>僧问。<a id="a-KP"></a>王侯请命法嗣怡山锁口之言请师不谬。<a id="a-KQ"></a>师曰得。<a id="a-KR"></a>僧曰。<a id="a-KS"></a>恁么即深领尊慈。<a id="a-KT"></a>师曰。<a id="a-KU"></a>好与莫钝置人。<a id="a-KV"></a>问不犯宗风不伤物议请师满口道。<a id="a-KW"></a>师曰。<a id="a-KX"></a>今日岂不是开堂。<a id="a-KY"></a>问焰续雪峰印传超觉。<a id="a-KZ"></a>不违于物不负于人。<a id="a-Ka"></a>不在当头即今何道。<a id="a-Kb"></a>师曰。<a id="a-Kc"></a>违负即道。<a id="a-Kd"></a>僧曰。<a id="a-Ke"></a>恁么即善副来言浅深已辨。<a id="a-Kf"></a>师曰。<a id="a-Kg"></a>也须识好恶。</p>
  <p id="aKh">福州石佛院静禅师上堂曰。<a id="a-Ki"></a>若道素面相呈犹添脂纷。<a id="a-Kj"></a>纵离添过犹有负愆。<a id="a-Kk"></a>诸人且作么生体悉。<a id="a-Kl"></a>僧问。<a id="a-Km"></a>学人欲见和尚本来师时如何。<a id="a-Kn"></a>师曰。<a id="a-Ko"></a>洞上有言亲体取。<a id="a-Kp"></a>僧曰。<a id="a-Kq"></a>恁么即不得见去也。<a id="a-Kr"></a>师曰。<a id="a-Ks"></a>灼然客路如天远侯门似海深。</p>
  <p id="aKt">处州翠峰从欣禅师上堂曰。<a id="a-Ku"></a>更不展席珍重。<a id="a-Kv"></a>却问僧。<a id="a-Kw"></a>还会么。<a id="a-Kx"></a>僧曰。<a id="a-Ky"></a>不会。<a id="a-Kz"></a>师曰。<a id="a-L0"></a>将谓阇梨到百丈。</p>
  <p id="aL1">福州枕峰观音院清换禅师上堂曰。<a id="a-L2"></a>诸禅德若要论禅说道举唱宗风。<a id="a-L3"></a>只如当人分上。<a id="a-L4"></a>以一毛端里。<a id="a-L5"></a>有无量诸佛转大法轮。<a id="a-L6"></a>于一尘中现宝王刹。<a id="a-L7"></a>佛说众生说山河大地一时说。<a id="a-L8"></a>未尝间断。<a id="a-L9"></a>如毗沙门王始终未求外宝。<a id="a-LA"></a>既各有如是家风。<a id="a-LB"></a>阿谁欠少。<a id="a-LC"></a>不可更就别人取处分也。<a id="a-LD"></a>僧问。<a id="a-LE"></a>如何是法界性。<a id="a-LF"></a>师曰。<a id="a-LG"></a>汝身中有万象。<a id="a-LH"></a>僧曰。<a id="a-LI"></a>如何体得。<a id="a-LJ"></a>师曰。<a id="a-LK"></a>不可谷里寻声更求本末。</p>
  <p id="aLL">福州东禅契讷禅师上堂曰。<a id="a-LM"></a>未曾暂失全体现前。<a id="a-LN"></a>恁么道亦是分外。<a id="a-LO"></a>既恁么道不得向兄弟前。<a id="a-LP"></a>合作么生道。<a id="a-LQ"></a>莫无道处不受道么。<a id="a-LR"></a>莫错会好。<a id="a-LS"></a>僧问。<a id="a-LT"></a>如何是现前三昧。<a id="a-LU"></a>师曰。<a id="a-LV"></a>何必更待道。<a id="a-LW"></a>问己事未明乞师指示。<a id="a-LX"></a>师曰。<a id="a-LY"></a>何不礼谢。<a id="a-LZ"></a>问如何是东禅家风。<a id="a-La"></a>师曰。<a id="a-Lb"></a>一人传虚万人传实。</p>
  <p id="aLc">福州长庆院弘辩妙果大师一日上堂。<a id="a-Ld"></a>于座侧立云大众各归堂得也未。<a id="a-Le"></a>还会得么。<a id="a-Lf"></a>若也未会得。<a id="a-Lg"></a>山僧谩诸人去也。<a id="a-Lh"></a>遂乃升座。<a id="a-Li"></a>僧问。<a id="a-Lj"></a>海众云臻请师开方便门示真实相。<a id="a-Lk"></a>师曰。<a id="a-Ll"></a>这个是方便门。<a id="a-Lm"></a>僧曰。<a id="a-Ln"></a>恁么即大众侧聆去也。<a id="a-Lo"></a>师曰。<a id="a-Lp"></a>空侧聆作么。<a id="a-Lq"></a>问超觉后焰妙果传灯去却语默动静如何相示。<a id="a-Lr"></a>师曰。<a id="a-Ls"></a>还解怪得么。</p>
  <p id="aLt">福州东禅院可隆了空大师。<a id="a-Lu"></a>初开堂有僧问。<a id="a-Lv"></a>远弃九峰丈室来坐东禅道场。<a id="a-Lw"></a>人天瞻仰于尊颜。<a id="a-Lx"></a>愿赐一言而演说。<a id="a-Ly"></a>师曰。<a id="a-Lz"></a>尧风千载了空不昧于阇梨。<a id="a-M0"></a>曰恁么即人天有赖。<a id="a-M1"></a>师曰。<a id="a-M2"></a>当不当。<a id="a-M3"></a>问如何是道。<a id="a-M4"></a>师曰。<a id="a-M5"></a>正是道。<a id="a-M6"></a>曰如何是道中人。<a id="a-M7"></a>师曰。<a id="a-M8"></a>分明向汝道。<a id="a-M9"></a>师上堂曰。<a id="a-MA"></a>大好省要自不仙陀若是听响之流。<a id="a-MB"></a>不如归堂向火。<a id="a-MC"></a>珍重。<a id="a-MD"></a>问如何是普贤第一句。<a id="a-ME"></a>师曰。<a id="a-MF"></a>落第二句也。</p>
  <p id="aMG">福州仙宗院守玭禅师一日不上堂。<a id="a-MH"></a>大众入方丈参。<a id="a-MI"></a>师曰。<a id="a-MJ"></a>今夜与大众同请假。<a id="a-MK"></a>未审还给假也无。<a id="a-ML"></a>若未闻给假即先言者负。<a id="a-MM"></a>珍重。<a id="a-MN"></a>僧问。<a id="a-MO"></a>十二时中常在底人。<a id="a-MP"></a>还消得人天供养也无。<a id="a-MQ"></a>师曰。<a id="a-MR"></a>消不得。<a id="a-MS"></a>僧曰。<a id="a-MT"></a>为什么消不得。<a id="a-MU"></a>师曰。<a id="a-MV"></a>为汝常在。<a id="a-MW"></a>僧曰。<a id="a-MX"></a>只如常不在底人还消得也无。<a id="a-MY"></a>师曰。<a id="a-MZ"></a>驴年去。<a id="a-Ma"></a>僧问。<a id="a-Mb"></a>请师答无宾主话。<a id="a-Mc"></a>师曰。<a id="a-Md"></a>向无宾主处问将来。</p>
  <p id="aMe">抚州永安院怀烈净悟禅师上堂众集。<a id="a-Mf"></a>师顾视左右曰。<a id="a-Mg"></a>患謇作么。<a id="a-Mh"></a>便归方丈。<a id="a-Mi"></a>又一日上堂良久曰。<a id="a-Mj"></a>幸自可怜生。<a id="a-Mk"></a>又被污却也。<a id="a-Ml"></a>又曰。<a id="a-Mm"></a>大众正是着力处莫容易。<a id="a-Mn"></a>僧问。<a id="a-Mo"></a>怡山亲闻一句请师为学人道。<a id="a-Mp"></a>师曰。<a id="a-Mq"></a>向后莫错举似人。</p>
  <p id="aMr">福州闽山令含禅师初住永福院。<a id="a-Ms"></a>上堂曰。<a id="a-Mt"></a>还恩恩满赛愿愿圆。<a id="a-Mu"></a>便归方丈。<a id="a-Mv"></a>僧问。<a id="a-Mw"></a>既到妙峰顶谁人为伴侣。<a id="a-Mx"></a>师曰到。<a id="a-My"></a>僧曰。<a id="a-Mz"></a>什么人为伴侣。<a id="a-N0"></a>师曰。<a id="a-N1"></a>吃茶去。<a id="a-N2"></a>问明明不会乞师指示。<a id="a-N3"></a>师曰。<a id="a-N4"></a>指示且置。<a id="a-N5"></a>作么生是尔明明底事。<a id="a-N6"></a>僧曰。<a id="a-N7"></a>学人不会再乞师指示。<a id="a-N8"></a>师曰。<a id="a-N9"></a>七棒十三。</p>
  <p id="aNA">新罗龟山和尚有举。<a id="a-NB"></a>相国裴公休启建法会问看经僧。<a id="a-NC"></a>是什么经。<a id="a-ND"></a>僧曰。<a id="a-NE"></a>无言童子经。<a id="a-NF"></a>公曰。<a id="a-NG"></a>有几卷。<a id="a-NH"></a>僧曰。<a id="a-NI"></a>两卷。<a id="a-NJ"></a>公曰。<a id="a-NK"></a>既是无言为什么却有两卷。<a id="a-NL"></a>僧无对。<a id="a-NM"></a>师代曰。<a id="a-NN"></a>若论无言非唯两卷。</p>
  <p id="aNO">吉州龙须山资国院道殷禅师。<a id="a-NP"></a>僧问。<a id="a-NQ"></a>如何是祖师西来意。<a id="a-NR"></a>师曰。<a id="a-NS"></a>普通八年遭梁怪。<a id="a-NT"></a>直至如今不得雪。<a id="a-NU"></a>问千山万山如何是龙须山。<a id="a-NV"></a>师曰。<a id="a-NW"></a>千山万山。<a id="a-NX"></a>僧曰。<a id="a-NY"></a>如何是山中人。<a id="a-NZ"></a>师曰。<a id="a-Na"></a>对面千里。<a id="a-Nb"></a>问不落有无请师道。<a id="a-Nc"></a>师曰。<a id="a-Nd"></a>汝作么生问。</p>
  <p id="aNe">福州祥光院澄静禅师。<a id="a-Nf"></a>僧问。<a id="a-Ng"></a>如何是道。<a id="a-Nh"></a>师曰。<a id="a-Ni"></a>长安鼎沸。<a id="a-Nj"></a>僧曰。<a id="a-Nk"></a>向上事如何。<a id="a-Nl"></a>师曰。<a id="a-Nm"></a>谷声万籁起松老五云披。<a id="a-Nn"></a>问如何是和尚家风。<a id="a-No"></a>师曰。<a id="a-Np"></a>门下平章事宫闱较几重。</p>
  <p id="aNq">襄州鹫岭明远禅师初参长庆。<a id="a-Nr"></a>长庆问曰。<a id="a-Ns"></a>汝名什么。<a id="a-Nt"></a>师曰。<a id="a-Nu"></a>明远。<a id="a-Nv"></a>庆曰。<a id="a-Nw"></a>那边事作么生。<a id="a-Nx"></a>师曰。<a id="a-Ny"></a>明远退两步。<a id="a-Nz"></a>庆曰。<a id="a-O0"></a>汝无端退两步作么。<a id="a-O1"></a>师无语。<a id="a-O2"></a>长庆代云。<a id="a-O3"></a>若不退步争知明远。<a id="a-O4"></a>师乃喻旨。<a id="a-O5"></a>师住后僧问。<a id="a-O6"></a>无一法当前应用无亏时如何。<a id="a-O7"></a>师以手卓火。<a id="a-O8"></a>其僧因尔有悟。</p>
  <p id="aO9">杭州报慈院从瑰禅师福州人也。<a id="a-OA"></a>姓陈氏。<a id="a-OB"></a>少投石梯出家。<a id="a-OC"></a>初住越州称心寺。<a id="a-OD"></a>后住兹院。<a id="a-OE"></a>僧问。<a id="a-OF"></a>古人有言。<a id="a-OG"></a>今人看古教未免心中闹。<a id="a-OH"></a>欲免心中闹。<a id="a-OI"></a>应须看古教。<a id="a-OJ"></a>如何是古教。<a id="a-OK"></a>师曰。<a id="a-OL"></a>如是我闻。<a id="a-OM"></a>僧曰。<a id="a-ON"></a>如何是心中闹。<a id="a-OO"></a>师曰。<a id="a-OP"></a>那畔雀儿声。<a id="a-OQ"></a>师开宝六年癸酉六月十四日辰时沐浴易衣。<a id="a-OR"></a>告门人付嘱讫。<a id="a-OS"></a>右胁而逝。</p>
  <p id="aOT">杭州龙华寺契盈广辩周智大师。<a id="a-OU"></a>本福州黄檗山受业。<a id="a-OV"></a>于长庆领旨。<a id="a-OW"></a>住后僧问。<a id="a-OX"></a>如何是龙华境。<a id="a-OY"></a>师曰。<a id="a-OZ"></a>翠竹摇风寒松锁月。<a id="a-Oa"></a>僧曰。<a id="a-Ob"></a>如何是境中人。<a id="a-Oc"></a>师曰。<a id="a-Od"></a>切莫唐突。<a id="a-Oe"></a>问如何是三世诸佛道场。<a id="a-Of"></a>师曰。<a id="a-Og"></a>莫别瞻礼。<a id="a-Oh"></a>僧曰。<a id="a-Oi"></a>恁么则亘古亘今。<a id="a-Oj"></a>师曰。<a id="a-Ok"></a>是什么年中。<a id="a-Ol"></a>问如何是黄檗山主。<a id="a-Om"></a>师曰。<a id="a-On"></a>谢仁者相访。<a id="a-Oo"></a>问如何是黄檗境。<a id="a-Op"></a>师曰。<a id="a-Oq"></a>龙吟瀑布水云起翠微峰。</p>
  <p id="aOr">前杭州龙册寺道怤禅师法嗣。</p>
  <p id="aOs">越州清化山师讷禅师僧问。<a id="a-Ot"></a>十二时中如何得不疑不惑去。<a id="a-Ou"></a>师曰好。<a id="a-Ov"></a>僧曰。<a id="a-Ow"></a>恁么则得遇于师也。<a id="a-Ox"></a>师曰。<a id="a-Oy"></a>珍重。<a id="a-Oz"></a>有僧来礼拜。<a id="a-P0"></a>师曰。<a id="a-P1"></a>子亦善问吾亦善答。<a id="a-P2"></a>僧曰。<a id="a-P3"></a>恁么即大众久立。<a id="a-P4"></a>师曰。<a id="a-P5"></a>抑逼大众作什么。<a id="a-P6"></a>问去却赏罚如何是吹毛剑师曰。<a id="a-P7"></a>钱塘江里好渡船。<a id="a-P8"></a>问如何是西来意。<a id="a-P9"></a>师曰。<a id="a-PA"></a>可杀新鲜。</p>
  <p id="aPB">衢州南禅遇缘禅师。<a id="a-PC"></a>有俗士时谓之铁脚。<a id="a-PD"></a>忽因骑马。<a id="a-PE"></a>有僧问。<a id="a-PF"></a>师既是铁脚为什么却骑马。<a id="a-PG"></a>师曰。<a id="a-PH"></a>腰带不因遮腹痛。<a id="a-PI"></a>襆头岂是御天寒。<a id="a-PJ"></a>有俗官问。<a id="a-PK"></a>和尚恁后生为什么却为尊宿。<a id="a-PL"></a>师云。<a id="a-PM"></a>千岁只言朱顶鹤。<a id="a-PN"></a>朝生便是凤凰儿。<a id="a-PO"></a>师有时云。<a id="a-PP"></a>此个事得恁难道。<a id="a-PQ"></a>有僧出曰。<a id="a-PR"></a>请师道。<a id="a-PS"></a>师曰。<a id="a-PT"></a>睦州溪苔锦军石耳。</p>
  <p id="aPU">复州资福院智远禅师福州连江人也。<a id="a-PV"></a>童蒙出家。<a id="a-PW"></a>诣峡山观音院法宣禅师落发受具。<a id="a-PX"></a>给侍勤恪专于诵持。<a id="a-PY"></a>一日宣禅师谓曰。<a id="a-PZ"></a>观汝上根堪任大事。<a id="a-Pa"></a>何不遍参而滞于此乎。<a id="a-Pb"></a>师遂礼辞历诸方。<a id="a-Pc"></a>至越州镜清礼顺德大师。<a id="a-Pd"></a>因问曰。<a id="a-Pe"></a>如何是诸佛出身处。<a id="a-Pf"></a>顺德曰。<a id="a-Pg"></a>大家要知。<a id="a-Ph"></a>师曰。<a id="a-Pi"></a>斯则众眼难谩。<a id="a-Pj"></a>顺德曰。<a id="a-Pk"></a>理能缚豹。<a id="a-Pl"></a>师因此发悟玄旨。<a id="a-Pm"></a>周显德三年丙辰复州刺史率僚吏及缁黄千众。<a id="a-Pn"></a>请师于资福院开堂说法(时谓东禅院)僧问。<a id="a-Po"></a>师唱谁家曲宗风嗣阿谁。<a id="a-Pp"></a>师曰。<a id="a-Pq"></a>雪岭峰前月镜湖波里明。<a id="a-Pr"></a>问诸佛出世天雨四华地摇六动。<a id="a-Ps"></a>和尚今日有何祯祥。<a id="a-Pt"></a>师曰。<a id="a-Pu"></a>一物不生全体露。<a id="a-Pv"></a>目前光彩阿谁知。<a id="a-Pw"></a>问如何是直示一句。<a id="a-Px"></a>师曰。<a id="a-Py"></a>是什么。<a id="a-Pz"></a>师又曰。<a id="a-Q0"></a>还会么。<a id="a-Q1"></a>会去即今便了。<a id="a-Q2"></a>不会尘沙算劫。<a id="a-Q3"></a>只据诸贤分上。<a id="a-Q4"></a>古佛心源明露现前。<a id="a-Q5"></a>匝天遍地森罗万象自己家风。<a id="a-Q6"></a>佛与众生本无差别。<a id="a-Q7"></a>涅槃生死幻化所为。<a id="a-Q8"></a>性地真常不劳修证。<a id="a-Q9"></a>师又曰。<a id="a-QA"></a>要知此事当阳显露。<a id="a-QB"></a>并无寸草盖覆。<a id="a-QC"></a>便承当取最省心力。<a id="a-QD"></a>师如是为众涉于二十二载。<a id="a-QE"></a>太平兴国二年丁丑九月十六日声钟辞众。<a id="a-QF"></a>至二十七日辰时恬然坐化。<a id="a-QG"></a>寿八十三。<a id="a-QH"></a>腊六十三。</p>
  <p id="aQI">前漳州报恩院怀岳禅师法嗣。</p>
  <p id="aQJ">潭州妙济院师浩传心大师。<a id="a-QK"></a>曾住郴州香山。<a id="a-QL"></a>僧问。<a id="a-QM"></a>拟即第二头不拟即第三首。<a id="a-QN"></a>如何是第一头。<a id="a-QO"></a>师曰收。<a id="a-QP"></a>僧问。<a id="a-QQ"></a>古人断臂当为何事。<a id="a-QR"></a>师曰。<a id="a-QS"></a>我宁可断臂。<a id="a-QT"></a>问如何是学人眼。<a id="a-QU"></a>师曰。<a id="a-QV"></a>须知我好心。<a id="a-QW"></a>问如何是香山剑。<a id="a-QX"></a>师曰异。<a id="a-QY"></a>僧曰。<a id="a-QZ"></a>还露也无。<a id="a-Qa"></a>师曰。<a id="a-Qb"></a>不忍见。<a id="a-Qc"></a>问如何是松门第一句。<a id="a-Qd"></a>师曰。<a id="a-Qe"></a>切不得错举。<a id="a-Qf"></a>问如何是妙济家风。<a id="a-Qg"></a>师曰。<a id="a-Qh"></a>左右人太多。<a id="a-Qi"></a>问如何是佛法大意。<a id="a-Qj"></a>师曰。<a id="a-Qk"></a>两口无一舌。<a id="a-Ql"></a>问如何是香山一路。<a id="a-Qm"></a>师曰。<a id="a-Qn"></a>滔滔地。<a id="a-Qo"></a>僧曰。<a id="a-Qp"></a>到者如何。<a id="a-Qq"></a>师曰。<a id="a-Qr"></a>息汝平生。<a id="a-Qs"></a>问如何是世尊密语。<a id="a-Qt"></a>师曰。<a id="a-Qu"></a>阿难亦不知。<a id="a-Qv"></a>僧曰。<a id="a-Qw"></a>为什么不知。<a id="a-Qx"></a>师曰。<a id="a-Qy"></a>莫非仙陀。<a id="a-Qz"></a>问如何是香山宝。<a id="a-R0"></a>师曰。<a id="a-R1"></a>碧眼胡人不敢定。<a id="a-R2"></a>僧曰。<a id="a-R3"></a>露者如何。<a id="a-R4"></a>师曰。<a id="a-R5"></a>龙王捧不起。<a id="a-R6"></a>因僧举。<a id="a-R7"></a>圣僧塑像被虎咬乃问师。<a id="a-R8"></a>既是圣僧为什么被大虫咬。<a id="a-R9"></a>师曰。<a id="a-RA"></a>疑杀天下人。<a id="a-RB"></a>问如何是无惭愧底人。<a id="a-RC"></a>师曰。<a id="a-RD"></a>阇梨合吃棒。</p>
  <p id="aRE">前福州鼓山神晏国师法嗣。</p>
  <p id="aRF">杭州天竺山子仪心印水月大师温州乐清县人也。<a id="a-RG"></a>姓陈氏。<a id="a-RH"></a>初游方谒鼓山。<a id="a-RI"></a>因问曰。<a id="a-RJ"></a>子仪三千里外远投法席。<a id="a-RK"></a>今日非时上来乞师非时答话。<a id="a-RL"></a>鼓山曰。<a id="a-RM"></a>不可钝置仁者。<a id="a-RN"></a>师曰。<a id="a-RO"></a>省力处如何。<a id="a-RP"></a>鼓山曰。<a id="a-RQ"></a>汝何费力。<a id="a-RR"></a>师自此承言领旨。<a id="a-RS"></a>便往浙中。<a id="a-RT"></a>钱忠懿王聆其道誉。<a id="a-RU"></a>命开法于罗汉光福二道场。<a id="a-RV"></a>海众臻凑。<a id="a-RW"></a>师上堂示众曰。<a id="a-RX"></a>久立大众。<a id="a-RY"></a>更待什么不辞展拓。<a id="a-RZ"></a>却恐误于禅德。<a id="a-Ra"></a>转迷归路时寒珍重。<a id="a-Rb"></a>僧问。<a id="a-Rc"></a>如何是从上来事。<a id="a-Rd"></a>师曰住。<a id="a-Re"></a>僧曰。<a id="a-Rf"></a>如何荐。<a id="a-Rg"></a>师曰。<a id="a-Rh"></a>可惜龙头翻成蛇尾。<a id="a-Ri"></a>有僧礼拜起将问话。<a id="a-Rj"></a>师曰。<a id="a-Rk"></a>如何且置。<a id="a-Rl"></a>其僧乃问。<a id="a-Rm"></a>只如兴工之子。<a id="a-Rn"></a>还有相亲分也无。<a id="a-Ro"></a>师曰。<a id="a-Rp"></a>只待局终不知柯烂。<a id="a-Rq"></a>问如何是维摩默。<a id="a-Rr"></a>师曰谤。<a id="a-Rs"></a>僧曰。<a id="a-Rt"></a>文殊因何赞。<a id="a-Ru"></a>师曰。<a id="a-Rv"></a>同案领过僧曰。<a id="a-Rw"></a>维摩又如何。<a id="a-Rx"></a>师曰。<a id="a-Ry"></a>头上三尺巾手里一枝拂。<a id="a-Rz"></a>问如何是诸佛出身处。<a id="a-S0"></a>师曰。<a id="a-S1"></a>大洋海里一星火。<a id="a-S2"></a>僧曰。<a id="a-S3"></a>学人不会。<a id="a-S4"></a>师曰。<a id="a-S5"></a>烧尽鱼龙。<a id="a-S6"></a>问丹霞烧木佛意旨如何。<a id="a-S7"></a>师曰。<a id="a-S8"></a>寒即围炉向猛火。<a id="a-S9"></a>僧曰。<a id="a-SA"></a>还有过也无。<a id="a-SB"></a>师曰。<a id="a-SC"></a>热即竹林溪畔坐。<a id="a-SD"></a>问如何是法界义宗。<a id="a-SE"></a>师曰。<a id="a-SF"></a>九月九日浙江潮。<a id="a-SG"></a>问诸余即不问。<a id="a-SH"></a>如何是光福门下超毗卢越释迦底人。<a id="a-SI"></a>师曰。<a id="a-SJ"></a>诸余奉衲。<a id="a-SK"></a>僧曰。<a id="a-SL"></a>恁么即平生庆幸去也。<a id="a-SM"></a>师曰。<a id="a-SN"></a>庆幸事作么生。<a id="a-SO"></a>其僧罔措。<a id="a-SP"></a>师喝之。<a id="a-SQ"></a>师将下堂。<a id="a-SR"></a>僧问下堂一句乞师分付。<a id="a-SS"></a>师曰。<a id="a-ST"></a>携履已归西国去。<a id="a-SU"></a>此山空有老猿啼。<a id="a-SV"></a>问鼓山有掣鼓夺旗之说师且如何。<a id="a-SW"></a>师曰。<a id="a-SX"></a>败将不忍诛。<a id="a-SY"></a>僧曰。<a id="a-SZ"></a>或遇良将又如何。<a id="a-Sa"></a>师曰。<a id="a-Sb"></a>念子孤魂赐汝三奠。<a id="a-Sc"></a>问世尊入灭当归何所。<a id="a-Sd"></a>师曰。<a id="a-Se"></a>鹤林空变色真归无所归。<a id="a-Sf"></a>僧曰。<a id="a-Sg"></a>夫子必定何之。<a id="a-Sh"></a>师曰。<a id="a-Si"></a>朱实殒劲风繁英落素秋。<a id="a-Sj"></a>僧曰。<a id="a-Sk"></a>我师将来复归何所。<a id="a-Sl"></a>师曰。<a id="a-Sm"></a>子今欲识吾归处。<a id="a-Sn"></a>东西南北柳成丝。<a id="a-So"></a>问如何修行即得与道相应。<a id="a-Sp"></a>师曰。<a id="a-Sq"></a>高卷吟中箔浓煎睡后茶。<a id="a-Sr"></a>师回故里。<a id="a-Ss"></a>雍熙三年示灭。<a id="a-St"></a>门人阇维收舍利建塔。</p>
  <p id="aSu">建州白云智作真寂禅师永贞人也。<a id="a-Sv"></a>姓朱氏。<a id="a-Sw"></a>容若梵僧。<a id="a-Sx"></a>礼鼓山国师披剃。<a id="a-Sy"></a>二十四具戒。<a id="a-Sz"></a>一日鼓山上堂召大众。<a id="a-T0"></a>众皆回眸。<a id="a-T1"></a>鼓山披襟示之。<a id="a-T2"></a>众罔措。<a id="a-T3"></a>唯师朗悟厥旨入室印证。<a id="a-T4"></a>又参次鼓山召令近前。<a id="a-T5"></a>问南泉唤院主意作么生。<a id="a-T6"></a>师敛手端容退立而已。<a id="a-T7"></a>鼓山莞然奇之。<a id="a-T8"></a>自尔游吴楚却复闽川。<a id="a-T9"></a>初住南峰次住建州白云院。<a id="a-TA"></a>师上堂曰。<a id="a-TB"></a>还有人向宗乘中致得一问么。<a id="a-TC"></a>待山僧向宗乘中答。<a id="a-TD"></a>时有僧礼拜才起。<a id="a-TE"></a>师便归方丈。<a id="a-TF"></a>问如何是枯木里龙吟。<a id="a-TG"></a>师曰。<a id="a-TH"></a>火里莲生。<a id="a-TI"></a>僧曰。<a id="a-TJ"></a>如何是髑髅里眼睛。<a id="a-TK"></a>师曰。<a id="a-TL"></a>泥牛入水。<a id="a-TM"></a>问如何是主中主。<a id="a-TN"></a>师曰。<a id="a-TO"></a>汝还具眼么。<a id="a-TP"></a>僧曰。<a id="a-TQ"></a>恁么即学人归堂去也。<a id="a-TR"></a>师曰。<a id="a-TS"></a>猢狲入布袋。<a id="a-TT"></a>问如何是延平津。<a id="a-TU"></a>师曰。<a id="a-TV"></a>万古水溶溶。<a id="a-TW"></a>僧曰。<a id="a-TX"></a>如何是延平剑。<a id="a-TY"></a>师曰。<a id="a-TZ"></a>速须退步。<a id="a-Ta"></a>僧曰。<a id="a-Tb"></a>未审津与剑是同是异。<a id="a-Tc"></a>师曰。<a id="a-Td"></a>可惜许汉。<a id="a-Te"></a>乾祐二年已酉江南国主李氏延居奉先。<a id="a-Tf"></a>赐紫衣师名。<a id="a-Tg"></a>上堂升坐众咸侧聆。<a id="a-Th"></a>师曰。<a id="a-Ti"></a>相谩去也还知得么。<a id="a-Tj"></a>可不闻昔日灵山多少士众。<a id="a-Tk"></a>只道迦葉亲闻。<a id="a-Tl"></a>今日叨奉恩命俾扬宗教。<a id="a-Tm"></a>不可异于灵山也。<a id="a-Tn"></a>既不异灵山。<a id="a-To"></a>诸仁者作么生相体悉。<a id="a-Tp"></a>也莫泥他古今。<a id="a-Tq"></a>但彼此着些精彩。<a id="a-Tr"></a>大家验看是什么。<a id="a-Ts"></a>僧问。<a id="a-Tt"></a>灵山一会不异而今。<a id="a-Tu"></a>未审亲闻底事如何。<a id="a-Tv"></a>师曰。<a id="a-Tw"></a>更举。<a id="a-Tx"></a>曰恁么即人天有赖。<a id="a-Ty"></a>师曰。<a id="a-Tz"></a>阇梨且作么生。<a id="a-U0"></a>问贤王请命大展法筵。<a id="a-U1"></a>祖嗣西来如何指示。<a id="a-U2"></a>师曰。<a id="a-U3"></a>分明记取。<a id="a-U4"></a>曰终不敢孤负和尚。<a id="a-U5"></a>师曰。<a id="a-U6"></a>也未在。<a id="a-U7"></a>僧问如何是奉先境。<a id="a-U8"></a>师曰。<a id="a-U9"></a>一任观看。<a id="a-UA"></a>僧曰。<a id="a-UB"></a>如何是境中人。<a id="a-UC"></a>师曰。<a id="a-UD"></a>莫无礼。<a id="a-UE"></a>问如何是奉先家风。<a id="a-UF"></a>师曰。<a id="a-UG"></a>即今在什么处。<a id="a-UH"></a>僧曰。<a id="a-UI"></a>恁么即大众有赖也。<a id="a-UJ"></a>师曰。<a id="a-UK"></a>关汝什么事。<a id="a-UL"></a>问如何是为人一句。<a id="a-UM"></a>师曰。<a id="a-UN"></a>不是奉先道不得。</p>
  <p id="aUO">鼓山智严了觉大师(第二世住)师上堂曰。<a id="a-UP"></a>多言复多语。<a id="a-UQ"></a>由来返相误。<a id="a-UR"></a>珍重。<a id="a-US"></a>僧问。<a id="a-UT"></a>石门之句即不敢问。<a id="a-UU"></a>请师方便。<a id="a-UV"></a>师曰。<a id="a-UW"></a>问取露柱。<a id="a-UX"></a>问国王出世三边静。<a id="a-UY"></a>法王出世有何恩。<a id="a-UZ"></a>师曰。<a id="a-Ua"></a>还会么。<a id="a-Ub"></a>僧曰。<a id="a-Uc"></a>幸遇明朝辄伸呈献。<a id="a-Ud"></a>师曰。<a id="a-Ue"></a>吐却着。<a id="a-Uf"></a>僧曰。<a id="a-Ug"></a>若不礼拜几成无孔铁锤。<a id="a-Uh"></a>师曰。<a id="a-Ui"></a>何异无孔铁锤。</p>
  <p id="aUj">福州龙山智嵩妙空大师。<a id="a-Uk"></a>师上堂曰。<a id="a-Ul"></a>幸自分明。<a id="a-Um"></a>须作这个节目作么。<a id="a-Un"></a>到这里便成节目。<a id="a-Uo"></a>便成增语便成尘玷。<a id="a-Up"></a>未有如许多时作么生。<a id="a-Uq"></a>僧问。<a id="a-Ur"></a>古佛化导今祖重兴。<a id="a-Us"></a>人天辐凑于禅庭。<a id="a-Ut"></a>至理若为于开示。<a id="a-Uu"></a>师曰。<a id="a-Uv"></a>亦不敢孤负大众。<a id="a-Uw"></a>僧曰。<a id="a-Ux"></a>恁么即人天不谬殷勤请顿使凡心作佛心。<a id="a-Uy"></a>师曰。<a id="a-Uz"></a>仁者作么生。<a id="a-V0"></a>僧曰。<a id="a-V1"></a>退身。<a id="a-V2"></a>礼拜。<a id="a-V3"></a>随众上下。<a id="a-V4"></a>师曰。<a id="a-V5"></a>我识得汝也。</p>
  <p id="aV6">泉州凤凰山疆禅师。<a id="a-V7"></a>僧问。<a id="a-V8"></a>灯传鼓峤。<a id="a-V9"></a>道霸温陵。<a id="a-VA"></a>不跨石门。<a id="a-VB"></a>请师通信。<a id="a-VC"></a>师曰。<a id="a-VD"></a>若不是今日拦胸撞出。<a id="a-VE"></a>僧曰。<a id="a-VF"></a>恁么即今日亲闻师子吼。<a id="a-VG"></a>他时终作凤凰儿。<a id="a-VH"></a>师曰。<a id="a-VI"></a>又向这里涂污人。<a id="a-VJ"></a>问白浪滔天境何人住太虚。<a id="a-VK"></a>师曰。<a id="a-VL"></a>静夜思尧鼓回头闻舜琴。</p>
  <p id="aVM">福州龙山文义禅师上堂曰。<a id="a-VN"></a>若举宗乘即院寂径荒。<a id="a-VO"></a>若留委问更待个什么。<a id="a-VP"></a>还有人委么出来验看。<a id="a-VQ"></a>若无人委莫略虚好。<a id="a-VR"></a>僧问。<a id="a-VS"></a>如何是人王。<a id="a-VT"></a>师曰。<a id="a-VU"></a>威风人尽惧。<a id="a-VV"></a>僧曰。<a id="a-VW"></a>如何是法王。<a id="a-VX"></a>师曰。<a id="a-VY"></a>一句令当行。<a id="a-VZ"></a>僧曰。<a id="a-Va"></a>二王还分不分。<a id="a-Vb"></a>师曰。<a id="a-Vc"></a>适来道什么。</p>
  <p id="aVd">福州鼓山智岳了宗大师福州人也初游方至鄂州黄龙。<a id="a-Ve"></a>问曰。<a id="a-Vf"></a>久向黄龙到来只见赤斑蛇。<a id="a-Vg"></a>黄龙曰。<a id="a-Vh"></a>汝只见赤斑蛇且不识黄龙。<a id="a-Vi"></a>师曰。<a id="a-Vj"></a>如何是。<a id="a-Vk"></a>黄龙曰。<a id="a-Vl"></a>滔滔地。<a id="a-Vm"></a>师曰。<a id="a-Vn"></a>忽遇金翅鸟来又作么生。<a id="a-Vo"></a>曰性命难存。<a id="a-Vp"></a>师曰。<a id="a-Vq"></a>恁么即被他吞却也。<a id="a-Vr"></a>曰谢阇梨供养师当下未省觉。<a id="a-Vs"></a>寻回受业山礼觐国师和尚。<a id="a-Vt"></a>启发微旨而后次补山门为第三世。<a id="a-Vu"></a>上堂曰。<a id="a-Vv"></a>我若全举宗乘汝向什么处领会。<a id="a-Vw"></a>所以向汝道。<a id="a-Vx"></a>古今常露体用无妨。<a id="a-Vy"></a>僧问。<a id="a-Vz"></a>诸余即不问。<a id="a-W0"></a>如何是诞生王种。<a id="a-W1"></a>师曰。<a id="a-W2"></a>金枝玉叶不相似是作么生。<a id="a-W3"></a>僧曰。<a id="a-W4"></a>恁么即同中不得异。<a id="a-W5"></a>师曰。<a id="a-W6"></a>不得异事作么生。<a id="a-W7"></a>僧曰。<a id="a-W8"></a>金枝争能续。<a id="a-W9"></a>师曰。<a id="a-WA"></a>犹是阃外之辞。<a id="a-WB"></a>问虚空还解作用也无。<a id="a-WC"></a>师拈起拄杖曰。<a id="a-WD"></a>这个师僧好打。<a id="a-WE"></a>僧无语。</p>
  <p id="aWF">襄州定慧和尚。<a id="a-WG"></a>僧问。<a id="a-WH"></a>如何是佛向上事。<a id="a-WI"></a>师曰。<a id="a-WJ"></a>无人不惊。<a id="a-WK"></a>僧曰。<a id="a-WL"></a>学人未委在。<a id="a-WM"></a>师曰。<a id="a-WN"></a>不妨难向。<a id="a-WO"></a>问不借时机用如何话祖宗。<a id="a-WP"></a>师曰。<a id="a-WQ"></a>阇梨还具惭愧么。<a id="a-WR"></a>僧便喝。<a id="a-WS"></a>师无语。</p>
  <p id="aWT">福州鼓山清谔宗晓禅师得法于受业和尚(鼓山第四世住)问亡僧迁化向什么处去也。<a id="a-WU"></a>师曰。<a id="a-WV"></a>时寒不出手。</p>
  <p id="aWW">金陵净德道场冲煦慧悟禅师福州人也。<a id="a-WX"></a>姓和氏。<a id="a-WY"></a>幼不染荤血。<a id="a-WZ"></a>自誓出家。<a id="a-Wa"></a>登鼓山剃度得法受记。<a id="a-Wb"></a>年二十四于洪州丰城为众开演。<a id="a-Wc"></a>时谓小长老。<a id="a-Wd"></a>周显德中江南国主延住光睦。<a id="a-We"></a>僧问。<a id="a-Wf"></a>如何是大道。<a id="a-Wg"></a>师曰。<a id="a-Wh"></a>我无小径。<a id="a-Wi"></a>曰如何是小径。<a id="a-Wj"></a>师曰。<a id="a-Wk"></a>我不知有大道。<a id="a-Wl"></a>师次住庐山开先。<a id="a-Wm"></a>后居净德。<a id="a-Wn"></a>并聚徒说法。<a id="a-Wo"></a>开宝八年归寂。</p>
  <p id="aWp">金陵报恩院清护禅师福州长乐人也。<a id="a-Wq"></a>姓陈氏。<a id="a-Wr"></a>六岁辞亲礼鼓山披削。<a id="a-Ws"></a>十五纳戒。<a id="a-Wt"></a>于国师言下发明真趣。<a id="a-Wu"></a>暨国师圆寂。<a id="a-Wv"></a>乃之建州白云。<a id="a-Ww"></a>闽帅王氏秦赐紫号崇因大师。<a id="a-Wx"></a>晋天福八年金陵兴师入建城时。<a id="a-Wy"></a>统军查文徽至院。<a id="a-Wz"></a>师出延接。<a id="a-X0"></a>查问曰。<a id="a-X1"></a>此中相见时如何。<a id="a-X2"></a>师曰。<a id="a-X3"></a>恼乱将军。<a id="a-X4"></a>查后请师归金陵。<a id="a-X5"></a>国主命居长庆院摄众。<a id="a-X6"></a>周显德初退归建州卓庵。<a id="a-X7"></a>时节度使陈诲创显亲报恩禅苑坚请住持。<a id="a-X8"></a>开堂日僧问。<a id="a-X9"></a>诸佛出世天华乱坠。<a id="a-XA"></a>未审和尚出世有何祥瑞。<a id="a-XB"></a>师曰。<a id="a-XC"></a>昨日新雷发。<a id="a-XD"></a>今朝细雨飞。<a id="a-XE"></a>问如何是诸佛玄旨。<a id="a-XF"></a>师曰。<a id="a-XG"></a>草鞋木履。<a id="a-XH"></a>开宝三年五月江南后主再请入住报恩净德二道场。<a id="a-XI"></a>来往说法。<a id="a-XJ"></a>改号妙行禅师。<a id="a-XK"></a>当年十一月示疾预辞国主。<a id="a-XL"></a>二十日平旦声钟召大众嘱付讫俨然坐亡。<a id="a-XM"></a>寿五十有五。<a id="a-XN"></a>腊四十。<a id="a-XO"></a>国主厚礼茶毗。<a id="a-XP"></a>收舍利三百余粒并灵骨。<a id="a-XQ"></a>归葬于建州鸡足山卧云院建塔。<a id="a-XR"></a>师风神清洒操行孤标。<a id="a-XS"></a>二十年不服绵绢唯衣纸布。<a id="a-XT"></a>辞藻札翰并皆冠众。<a id="a-XU"></a>五处语要偈颂别行于世。</p>
 </body>
</html>