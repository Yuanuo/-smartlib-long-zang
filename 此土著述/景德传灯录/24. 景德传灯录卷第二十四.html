<!doctype html>
<html id="z3IBX3O1cf" data-ver="2043">
 <head>
  <meta charset="utf-8">
  <meta author="道原">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">景德传灯录卷第二十四</h1>
  <p id="a2">吉州青原山行思禅师第八世七十四人 。</p>
  <p id="a3">漳州罗汉院桂琛禅师法嗣七人 金陵清凉文益禅师 襄州清溪洪进禅师 金陵清凉休复禅师 抚州龙济绍修禅师 杭州天龙寺秀禅师 潞州延庆传殷禅师 衡岳南台守安禅师(已上七人见录) 。</p>
  <p id="a4">福州仙宗契符大师法嗣二人 福州仙宗洞明大师 泉州福清行钦禅师(已上二人见录) 。</p>
  <p id="a5">杭州天龙重机大师法嗣一人 高丽雪岳令光禅师(一人见录) 。</p>
  <p id="a6">婺州国泰瑫禅师法嗣一人 婺州齐云宝胜禅师(一人见录) 。</p>
  <p id="a7">福州升山白龙道希禅师法嗣五人 福州广平玄旨禅师 福州白龙清慕禅师 福州灵峰志恩禅师 福州东禅玄亮禅师 漳州报劬玄应禅师(已上五人见录) 。</p>
  <p id="a8">泉州招庆法因大师法嗣七人 泉州报恩宗显大师 金陵龙光澄[怡-台+巳]禅师 永兴北院可休禅师 郴州太平清海禅师 连州慈云慧深大师 郢州兴阳道钦禅师(已上六人见录) 漳州保福清溪禅师(一人无机录语句不录) 。</p>
  <p id="a9">婺州报恩宝资禅师法嗣一人 处州福林澄和尚(一人见录) 。</p>
  <p id="aA">处州翠峰从欣禅师法嗣一人 处州报恩守真禅师(一人见录) 。</p>
  <p id="aB">襄州鹫岭明远禅师法嗣一人 襄州鹫岭第二世通和尚(一人见录) 。</p>
  <p id="aC">杭州龙华志球禅师法嗣一人 仁王院俊禅师(一人见录) 。</p>
  <p id="aD">漳州保福可俦禅师法嗣一人 漳州隆寿无逸禅师(一人见录) 。</p>
  <p id="aE">潭州延寿寺慧轮禅师法嗣二人 庐山归宗道诠禅师 潭州龙兴裕禅师(已上二人见录) 。</p>
  <p id="aF">韶州白云祥和尚法嗣六人 韶州大历和尚 连州宝华和尚 韶州月华和尚 南雄州地藏和尚 英州乐净含匡禅师 韶州后白云和尚(已上六人见录) 。</p>
  <p id="aG">朗州德山缘密大法师嗣二人 潭州鹿苑文袭禅师 澧州药山可琼禅师(已上二人见录) 。</p>
  <p id="aH">西川青城香林澄远禅师法嗣一人 灌州罗汉和尚(一人见录) 。</p>
  <p id="aI">襄州洞山寺初禅师法嗣一人 潭州道崧禅师(一人无机缘语句不录) 。</p>
  <p id="aJ">鄂州黄龙晦机禅师法嗣九人 洛京紫盖善沼禅师 眉州黄龙继达禅师 枣树第二世和尚 兴元府玄都山澄和尚 嘉州黑水和尚 鄂州黄龙智颙禅师 眉州福昌达和尚(已上七人见录) 常州慧山然和尚 洪州双岭悟海禅师(已上二人无机缘语句不录) 。</p>
  <p id="aK">婺州明招德谦禅师法嗣六人 处州报恩契从禅师 婺州普照瑜和尚 婺州双溪保初禅师 处州涌泉究和尚 衢州罗汉义和尚(已上五人见录) 福州兴圣调和尚(一人无机缘语句不录) 。</p>
  <p id="aL">郎州大龙山智洪禅师法嗣三人 大龙山景如禅师 大龙山楚勋禅师 兴元府普通院从善禅师(已上三人见录) 。</p>
  <p id="aM">襄州白马行霭禅师法嗣一人 白马智伦禅师(一人见录) 。</p>
  <p id="aN">安州白兆山怀楚禅师法嗣三人 唐州保寿匡祐禅师(一人见录) 蕲州自南禅师 果州永庆院继勋禅师(已上二人无机缘语句不录) 。</p>
  <p id="aO">襄州谷隐智静禅师法嗣二人 谷隐知俨禅师 襄州普宁法显禅师(已上二人见录) 。</p>
  <p id="aP">庐山归宗弘章禅师法嗣一人 东京普净院常觉禅师(一人见录) 。</p>
  <p id="aQ">凤翔府紫陵微禅师法嗣二人 凤翔府大朗和尚 潭州新开和尚(已上二人无机缘语句不录) 。</p>
  <p id="aR">襄州石门山慧彻禅师法嗣二人 石门山绍远禅师 鄂州灵竹守珍禅师(已上二人见录) 。</p>
  <p id="aS">洪州同安志和尚法嗣二人 朗州梁山缘观禅师(一人见录) 陈州灵通和尚(一人无机缘语句不录) 。</p>
  <p id="aT">襄州广德延和尚法嗣一人 广德周禅师(一人见录) 。</p>
  <p id="aU">益州净众寺归信禅师法嗣一人 汉州灵龛山和尚(一人无机缘语句不录) 。</p>
  <p id="aV">隋州护国知远禅师法嗣一人 东京开宝常普大师(一人无机缘语句不录)</p>
  <p id="aW">行思禅师第八世。</p>
  <p id="aX">前漳州罗汉桂琛禅师法嗣。</p>
  <p id="aY">升州清凉院文益禅师余杭人也。<a id="a-Z"></a>姓鲁氏。<a id="a-a"></a>七岁依新定智通院全伟禅师落发。<a id="a-b"></a>弱龄禀具於越州开元寺。<a id="a-c"></a>属律匠希觉师盛化于明州鄮山育王寺。<a id="a-d"></a>师往预听习究其微旨。<a id="a-e"></a>复傍探儒典游文雅之场。<a id="a-f"></a>觉师目为我门之游夏也。<a id="a-g"></a>师以玄机一发杂务俱捐。<a id="a-h"></a>振锡南迈抵福州长庆法会。<a id="a-i"></a>虽缘心未息而海众推之。<a id="a-j"></a>寻更结侣拟之湖外。<a id="a-k"></a>既行值天雨忽作溪流暴(蒲报切)涨。<a id="a-l"></a>暂寓城西地藏院因参琛和尚。<a id="a-m"></a>琛问曰。<a id="a-n"></a>上座。<a id="a-o"></a>何往师曰。<a id="a-p"></a>逦迤行脚云。<a id="a-q"></a>曰行脚事作么生。<a id="a-r"></a>师曰不知。<a id="a-s"></a>曰不知最亲切。<a id="a-t"></a>师豁然开悟。<a id="a-u"></a>与同行进山主等四人。<a id="a-v"></a>因投诚咨决悉皆契会。<a id="a-w"></a>次第受记各镇一方。<a id="a-x"></a>师独于甘蔗洲卓庵。<a id="a-y"></a>因议留止。<a id="a-z"></a>进师等以江表丛林欲期历览。<a id="a-10"></a>命师同往。<a id="a-11"></a>至临川州牧请住崇寿院。<a id="a-12"></a>初开堂日中坐茶筵未起。<a id="a-13"></a>四众先围绕法座。<a id="a-14"></a>时僧正白师曰。<a id="a-15"></a>四众已围绕和尚法座了。<a id="a-16"></a>师曰。<a id="a-17"></a>众人却参真善知识。<a id="a-18"></a>少顷升座。<a id="a-19"></a>大众礼请讫。<a id="a-1A"></a>师谓众曰众人既尽在此。<a id="a-1B"></a>山僧不可无言。<a id="a-1C"></a>与大众举一古人方便。<a id="a-1D"></a>珍重便下座。<a id="a-1E"></a>时有僧出礼拜。<a id="a-1F"></a>师曰。<a id="a-1G"></a>好问着。<a id="a-1H"></a>僧方申问次。<a id="a-1I"></a>师曰。<a id="a-1J"></a>长老未开堂不答话。<a id="a-1K"></a>子方上座自长庆来。<a id="a-1L"></a>师举先长庆棱和尚偈而问曰。<a id="a-1M"></a>作么生是万象之中独露身。<a id="a-1N"></a>子方举拂子。<a id="a-1O"></a>师曰。<a id="a-1P"></a>恁么会又争得。<a id="a-1Q"></a>曰和尚尊意如何。<a id="a-1R"></a>师曰。<a id="a-1S"></a>唤什么作万象。<a id="a-1T"></a>曰古人不拨万象。<a id="a-1U"></a>师曰。<a id="a-1V"></a>万象之中独露身。<a id="a-1W"></a>说什么拨不拨。<a id="a-1X"></a>子方豁然悟解述偈投诚。<a id="a-1Y"></a>自是诸方会下有存知解者翕然而至。<a id="a-1Z"></a>始则行行如也。<a id="a-1a"></a>师微以激发。<a id="a-1b"></a>皆渐而服膺。<a id="a-1c"></a>海参之众常不减千计。<a id="a-1d"></a>师上堂大众立久。<a id="a-1e"></a>乃谓之曰。<a id="a-1f"></a>只恁么便散去。<a id="a-1g"></a>还有佛法也无。<a id="a-1h"></a>试说看。<a id="a-1i"></a>若无又来这里作么。<a id="a-1j"></a>若有大市里人聚处亦有。<a id="a-1k"></a>何须到这里。<a id="a-1l"></a>诸人各曾看还源观百门义海华严论涅槃经。<a id="a-1m"></a>诸多策子阿那个教中有这个时节。<a id="a-1n"></a>若有试举看。<a id="a-1o"></a>莫是恁么经里有恁么语是此时节么。<a id="a-1p"></a>有什么交涉。<a id="a-1q"></a>所以微言滞于心首。<a id="a-1r"></a>常为缘虑之场。<a id="a-1s"></a>实际居于目前。<a id="a-1t"></a>翻为名相之境。<a id="a-1u"></a>又作么生得翻去。<a id="a-1v"></a>若也翻去又作么生得正去。<a id="a-1w"></a>还会么。<a id="a-1x"></a>莫只恁么念策子。<a id="a-1y"></a>有什么用处。<a id="a-1z"></a>僧问。<a id="a-20"></a>如何披露则得与道相应。<a id="a-21"></a>师曰。<a id="a-22"></a>汝几时披露即与道不相应。<a id="a-23"></a>问六处不知音时如何。<a id="a-24"></a>师曰。<a id="a-25"></a>汝家眷属一群子。<a id="a-26"></a>师又曰。<a id="a-27"></a>作么生会。<a id="a-28"></a>莫道恁么来问便是不得汝道。<a id="a-29"></a>六处不知音。<a id="a-2A"></a>眼处不知音。<a id="a-2B"></a>耳处不知音。<a id="a-2C"></a>若也根本是有争解无得。<a id="a-2D"></a>古人道。<a id="a-2E"></a>离声色着声色。<a id="a-2F"></a>离名字著名字。<a id="a-2G"></a>所以无想天修得经八万大劫。<a id="a-2H"></a>一朝退堕诸事俨然。<a id="a-2I"></a>盖为不知根本真实。<a id="a-2J"></a>次第修行三生六十劫。<a id="a-2K"></a>四生一百劫。<a id="a-2L"></a>如是直到三祇果满。<a id="a-2M"></a>他古人犹道。<a id="a-2N"></a>不如一念缘起无生超彼三乘权学等见。<a id="a-2O"></a>又道弹指圆成八万门。<a id="a-2P"></a>刹那灭却三祇劫。<a id="a-2Q"></a>也须体究。<a id="a-2R"></a>若如此用多少气力。<a id="a-2S"></a>僧问。<a id="a-2T"></a>指即不问如何是月。<a id="a-2U"></a>师曰。<a id="a-2V"></a>阿那个是汝不问底指。<a id="a-2W"></a>又僧问。<a id="a-2X"></a>月即不问如何是指。<a id="a-2Y"></a>师曰月。<a id="a-2Z"></a>曰学人问指。<a id="a-2a"></a>和尚为什么对月。<a id="a-2b"></a>师曰。<a id="a-2c"></a>为汝问指。<a id="a-2d"></a>江南国主重师之道。<a id="a-2e"></a>迎入住报恩禅院。<a id="a-2f"></a>署净慧禅师。<a id="a-2g"></a>师上堂谓众曰。<a id="a-2h"></a>古人道。<a id="a-2i"></a>我立地待汝觏去。<a id="a-2j"></a>山僧如今坐地待汝觏去。<a id="a-2k"></a>还有道理也无。<a id="a-2l"></a>那个亲那个疏。<a id="a-2m"></a>试裁断看。<a id="a-2n"></a>问洪钟才系大众云臻请师如是。<a id="a-2o"></a>师曰。<a id="a-2p"></a>大众会何似汝会。<a id="a-2q"></a>问如何是古佛家风。<a id="a-2r"></a>师曰。<a id="a-2s"></a>什么处看不足。<a id="a-2t"></a>问十二时中如何行履即得与道相应。<a id="a-2u"></a>师曰。<a id="a-2v"></a>取舍之心成巧伪。<a id="a-2w"></a>问古人传衣当记何人。<a id="a-2x"></a>师曰。<a id="a-2y"></a>汝什么处见古人传衣。<a id="a-2z"></a>问十方贤圣皆入此宗。<a id="a-30"></a>如何是此宗。<a id="a-31"></a>师曰。<a id="a-32"></a>十方贤圣皆入。<a id="a-33"></a>问如何是佛向上人。<a id="a-34"></a>师曰。<a id="a-35"></a>方便呼为佛。<a id="a-36"></a>问声色两字什么人透得。<a id="a-37"></a>师却谓众曰。<a id="a-38"></a>诸上座。<a id="a-39"></a>且道这个僧还透得也未。<a id="a-3A"></a>若会此问处透声色即不难。<a id="a-3B"></a>问求佛知见何路最径。<a id="a-3C"></a>师曰。<a id="a-3D"></a>无过此。<a id="a-3E"></a>问瑞草不凋时如何。<a id="a-3F"></a>师曰。<a id="a-3G"></a>谩语。<a id="a-3H"></a>问大众云集请师顿决疑网。<a id="a-3I"></a>师曰。<a id="a-3J"></a>寮舍内商量茶堂内商量。<a id="a-3K"></a>问云开见日时如何。<a id="a-3L"></a>师曰。<a id="a-3M"></a>谩语真个。<a id="a-3N"></a>问如何是沙门所重处。<a id="a-3O"></a>师曰。<a id="a-3P"></a>若有纤毫所重即不名沙门。<a id="a-3Q"></a>问千百亿化身于中如何是清净法身。<a id="a-3R"></a>师曰。<a id="a-3S"></a>总是。<a id="a-3T"></a>问簇簇上来师意如何。<a id="a-3U"></a>师曰。<a id="a-3V"></a>是眼不是眼。<a id="a-3W"></a>问全身是义请师一决。<a id="a-3X"></a>师曰。<a id="a-3Y"></a>汝义自破。<a id="a-3Z"></a>问如何是古佛心。<a id="a-3a"></a>师曰。<a id="a-3b"></a>流出慈悲喜舍。<a id="a-3c"></a>问百年暗室一灯能破。<a id="a-3d"></a>如何是一灯。<a id="a-3e"></a>师曰。<a id="a-3f"></a>论什么百年。<a id="a-3g"></a>问如何是正真之道。<a id="a-3h"></a>师曰。<a id="a-3i"></a>一愿也教汝行二愿也教汝行。<a id="a-3j"></a>问如何是一真之地。<a id="a-3k"></a>师曰。<a id="a-3l"></a>地则无一真。<a id="a-3m"></a>曰如何卓立。<a id="a-3n"></a>师曰。<a id="a-3o"></a>转无交涉。<a id="a-3p"></a>问如何是古佛。<a id="a-3q"></a>师曰。<a id="a-3r"></a>即今也无嫌处。<a id="a-3s"></a>问十二时中如何行履。<a id="a-3t"></a>师曰。<a id="a-3u"></a>步步踏着。<a id="a-3v"></a>问古镜未开如何显照。<a id="a-3w"></a>师曰。<a id="a-3x"></a>何必再三。<a id="a-3y"></a>问如何是诸佛玄旨。<a id="a-3z"></a>师曰。<a id="a-40"></a>是汝也有。<a id="a-41"></a>问承教有言。<a id="a-42"></a>从无住本立一切法。<a id="a-43"></a>如何是无住本。<a id="a-44"></a>师曰。<a id="a-45"></a>形兴未质名起未名。<a id="a-46"></a>问亡僧衣众僧唱。<a id="a-47"></a>祖师衣什么人唱。<a id="a-48"></a>师曰。<a id="a-49"></a>汝唱得亡僧什么衣。<a id="a-4A"></a>问荡子还乡时如何。<a id="a-4B"></a>师曰。<a id="a-4C"></a>将什么奉献。<a id="a-4D"></a>曰无有一物。<a id="a-4E"></a>师曰。<a id="a-4F"></a>日给作么生。<a id="a-4G"></a>师后迁住清凉。<a id="a-4H"></a>上堂示众曰。<a id="a-4I"></a>出家人但随时及节。<a id="a-4J"></a>便得寒即寒热即热。<a id="a-4K"></a>欲知佛性义当观时节因缘。<a id="a-4L"></a>古今方便不少。<a id="a-4M"></a>不见石头和尚因看肇论云。<a id="a-4N"></a>会万物为己者。<a id="a-4O"></a>其唯圣人乎。<a id="a-4P"></a>他家便道。<a id="a-4Q"></a>圣人无己靡所不己。<a id="a-4R"></a>有一片言语唤作参同契。<a id="a-4S"></a>末上云。<a id="a-4T"></a>竺土大仙心无过此语也。<a id="a-4U"></a>中间也只随时说话。<a id="a-4V"></a>上座今欲会万物为己去。<a id="a-4W"></a>盖为大地无一法可见。<a id="a-4X"></a>他又嘱人云。<a id="a-4Y"></a>光阴莫虚度。<a id="a-4Z"></a>适来向上座道。<a id="a-4a"></a>但随时及节便得。<a id="a-4b"></a>若也移时失候。<a id="a-4c"></a>即是虚度光阴。<a id="a-4d"></a>于非色中作色解。<a id="a-4e"></a>上座于非色中作色解。<a id="a-4f"></a>即是移时失候。<a id="a-4g"></a>且道色作非色解。<a id="a-4h"></a>还当不当。<a id="a-4i"></a>上座若恁么会便是没交涉。<a id="a-4j"></a>正是痴狂两头走有什么用处。<a id="a-4k"></a>上座但守分随时过好珍重。<a id="a-4l"></a>问如何是清凉家风。<a id="a-4m"></a>师曰。<a id="a-4n"></a>汝到别处但道到清凉来。<a id="a-4o"></a>问如何得诸法无当去。<a id="a-4p"></a>师曰。<a id="a-4q"></a>什么法当着上座。<a id="a-4r"></a>曰争奈日夕何。<a id="a-4s"></a>师曰。<a id="a-4t"></a>闲言语。<a id="a-4u"></a>问观身如幻化观内亦复然时如何。<a id="a-4v"></a>师曰。<a id="a-4w"></a>还得恁么也无。<a id="a-4x"></a>问要急相应唯言不二。<a id="a-4y"></a>如何是不二之言。<a id="a-4z"></a>师曰。<a id="a-50"></a>更添些子得么。<a id="a-51"></a>问如何是法身。<a id="a-52"></a>师曰。<a id="a-53"></a>这个是应身。<a id="a-54"></a>问如何是第一义。<a id="a-55"></a>师曰。<a id="a-56"></a>我向汝道是第二义。<a id="a-57"></a>师问修山主。<a id="a-58"></a>毫牦有差天地悬隔。<a id="a-59"></a>兄作么生会。<a id="a-5A"></a>修曰。<a id="a-5B"></a>毫牦有差天地悬隔。<a id="a-5C"></a>师曰。<a id="a-5D"></a>恁么会又争得。<a id="a-5E"></a>修曰。<a id="a-5F"></a>和尚如何。<a id="a-5G"></a>师曰。<a id="a-5H"></a>毫牦有差天地悬隔。<a id="a-5I"></a>修便礼拜(东禅齐拈云。<a id="a-5J"></a>山主恁么秖对。<a id="a-5K"></a>为什么不肯。<a id="a-5L"></a>及乎再请益。<a id="a-5M"></a>法眼亦只恁么道。<a id="a-5N"></a>便得去。<a id="a-5O"></a>且道疑讹在什么处。<a id="a-5P"></a>若看得透。<a id="a-5Q"></a>道上坐有来由)师与悟空禅师向火拈起香匙问悟空云。<a id="a-5R"></a>不得唤作香匙。<a id="a-5S"></a>兄唤作什么。<a id="a-5T"></a>悟空云。<a id="a-5U"></a>香匙。<a id="a-5V"></a>师不肯。<a id="a-5W"></a>悟空却后二十余日方明此语(东禅齐拈云。<a id="a-5X"></a>丛林中总道。<a id="a-5Y"></a>悟空好语。<a id="a-5Z"></a>法眼须有此语。<a id="a-5a"></a>若恁么会还梦见也未。<a id="a-5b"></a>除此外别作么生会法眼意。<a id="a-5c"></a>上坐既不唤作香匙。<a id="a-5d"></a>唤作什么。<a id="a-5e"></a>别下一转子看。<a id="a-5f"></a>要知上坐平生眼)因僧斋前上参。<a id="a-5g"></a>师以手指帘。<a id="a-5h"></a>时有二僧同去卷帘。<a id="a-5i"></a>师曰。<a id="a-5j"></a>一得一失(东禅齐拈云。<a id="a-5k"></a>上坐且作么生会。<a id="a-5l"></a>有云。<a id="a-5m"></a>为伊不明旨。<a id="a-5n"></a>便去卷帘。<a id="a-5o"></a>亦有道指者即会。<a id="a-5p"></a>不指而去者即失。<a id="a-5q"></a>恁么会还可不可。<a id="a-5r"></a>既不许恁么会。<a id="a-5s"></a>且问上坐阿那个得阿那个失)因云门问僧。<a id="a-5t"></a>什么处来。<a id="a-5u"></a>云江西来。<a id="a-5v"></a>云门云。<a id="a-5w"></a>江西一队老宿寱语住也未。<a id="a-5x"></a>僧无对。<a id="a-5y"></a>僧问师。<a id="a-5z"></a>不知云门意作么生。<a id="a-60"></a>师曰。<a id="a-61"></a>大小云门被遮僧勘破。<a id="a-62"></a>师问僧。<a id="a-63"></a>什么处来。<a id="a-64"></a>曰道场来。<a id="a-65"></a>师曰。<a id="a-66"></a>明合暗合。<a id="a-67"></a>僧无语。<a id="a-68"></a>师令僧取土添莲盆。<a id="a-69"></a>僧取土到。<a id="a-6A"></a>师曰。<a id="a-6B"></a>桥东取桥西取。<a id="a-6C"></a>曰桥东取。<a id="a-6D"></a>师曰是真实是虚妄。<a id="a-6E"></a>师问僧。<a id="a-6F"></a>什么处来。<a id="a-6G"></a>曰报恩来。<a id="a-6H"></a>师曰。<a id="a-6I"></a>众僧还安否。<a id="a-6J"></a>曰安。<a id="a-6K"></a>师曰。<a id="a-6L"></a>吃茶去。<a id="a-6M"></a>师问僧。<a id="a-6N"></a>什么处来。<a id="a-6O"></a>曰泗州礼拜大圣来。<a id="a-6P"></a>师曰。<a id="a-6Q"></a>今年出塔否。<a id="a-6R"></a>曰出。<a id="a-6S"></a>师却问傍僧曰。<a id="a-6T"></a>汝道伊到泗州不到。<a id="a-6U"></a>师问宝资长老。<a id="a-6V"></a>古人道。<a id="a-6W"></a>山河无隔碍光明处处透。<a id="a-6X"></a>作么生是处处透底光。<a id="a-6Y"></a>资曰。<a id="a-6Z"></a>东畔打罗声(归宗柔别云和尚拟隔碍)师指竹问僧。<a id="a-6a"></a>还见么。<a id="a-6b"></a>曰见。<a id="a-6c"></a>师曰。<a id="a-6d"></a>竹来眼里眼到竹边。<a id="a-6e"></a>僧曰总不恁么(法灯别云。<a id="a-6f"></a>当时但擘眼向师。<a id="a-6g"></a>归宗别云。<a id="a-6h"></a>和尚只是不信某甲)有俗士献师画障子。<a id="a-6i"></a>师看了问曰。<a id="a-6j"></a>汝是手巧心巧。<a id="a-6k"></a>曰心巧。<a id="a-6l"></a>师曰。<a id="a-6m"></a>那个是汝心。<a id="a-6n"></a>俗士无对(归宗代云。<a id="a-6o"></a>某甲今日却成容易)僧问。<a id="a-6p"></a>如何是第二月。<a id="a-6q"></a>师曰。<a id="a-6r"></a>森罗万象。<a id="a-6s"></a>曰如何是第一月。<a id="a-6t"></a>师曰。<a id="a-6u"></a>万象森罗师缘被于金陵。<a id="a-6v"></a>三坐大道场朝夕演旨。<a id="a-6w"></a>时诸方丛林咸遵风化。<a id="a-6x"></a>异域有慕其法者涉远而至。<a id="a-6y"></a>玄沙正宗中兴于江表。<a id="a-6z"></a>师调机顺物斥滞磨昏。<a id="a-70"></a>凡举诸方三味。<a id="a-71"></a>或入室呈解。<a id="a-72"></a>或叩激请益。<a id="a-73"></a>皆应病与药随根悟入者不可胜纪。<a id="a-74"></a>以周显德五年戊午七月十七日示疾。<a id="a-75"></a>国主亲加礼问。<a id="a-76"></a>闰月五日剃发沐身告众讫跏趺而逝。<a id="a-77"></a>颜貌如生。<a id="a-78"></a>寿七十有四。<a id="a-79"></a>腊五十四。<a id="a-7A"></a>城下诸寺院具威仪迎引。<a id="a-7B"></a>公卿李建勋已下素服奉全身于江宁县丹阳乡起塔。<a id="a-7C"></a>谥大法眼禅师。<a id="a-7D"></a>塔曰无相。<a id="a-7E"></a>嗣子天台山德韶(吴越国师)文遂(江南国导师)慧炬(高丽国师)等一十四人。<a id="a-7F"></a>先出世并为王侯礼重。<a id="a-7G"></a>次龙光泰钦等四十九人。<a id="a-7H"></a>后开法各化一方。<a id="a-7I"></a>如本章叙之。<a id="a-7J"></a>后因门人行言署玄觉导师。<a id="a-7K"></a>请重谥大智藏大导师。<a id="a-7L"></a>三处法集及着偈颂真赞铭记诠注等凡数万言。<a id="a-7M"></a>学者缮写传布天下。</p>
  <p id="a7N">襄州清溪山洪进禅师(曾住邓州谷口)在地藏时居第一座。<a id="a-7O"></a>一日有二僧礼拜。<a id="a-7P"></a>地藏和尚曰。<a id="a-7Q"></a>俱错。<a id="a-7R"></a>二僧无语。<a id="a-7S"></a>下堂请益修山主。<a id="a-7T"></a>修曰。<a id="a-7U"></a>汝自巍巍堂堂。<a id="a-7V"></a>却礼拜拟问他人。<a id="a-7W"></a>岂不是错。<a id="a-7X"></a>师闻之不肯。<a id="a-7Y"></a>修乃问曰。<a id="a-7Z"></a>未审上座作么生。<a id="a-7a"></a>师曰。<a id="a-7b"></a>汝自迷暗焉可为人。<a id="a-7c"></a>修愤然上法堂请益地藏。<a id="a-7d"></a>地藏指廊下曰。<a id="a-7e"></a>典座入库头去也。<a id="a-7f"></a>修乃省过。<a id="a-7g"></a>又一日师问修山主曰。<a id="a-7h"></a>明知生是不生之性。<a id="a-7i"></a>为什么为生之所留。<a id="a-7j"></a>修曰。<a id="a-7k"></a>笋毕竟成竹去。<a id="a-7l"></a>如今作篾使还得么。<a id="a-7m"></a>师曰。<a id="a-7n"></a>汝向后自悟去。<a id="a-7o"></a>曰绍修所见只如此。<a id="a-7p"></a>上坐意旨如何。<a id="a-7q"></a>师曰。<a id="a-7r"></a>这个是监院房。<a id="a-7s"></a>那个是典座房。<a id="a-7t"></a>修礼谢。<a id="a-7u"></a>师住后有僧问。<a id="a-7v"></a>众盲摸象各说异端。<a id="a-7w"></a>忽遇明眼人又作么生。<a id="a-7x"></a>师曰。<a id="a-7y"></a>汝但举似诸方。<a id="a-7z"></a>师经行次众僧随从。<a id="a-80"></a>乃谓众曰。<a id="a-81"></a>古人有什么言句大家商量。<a id="a-82"></a>时有从漪上座出众拟问次。<a id="a-83"></a>师曰。<a id="a-84"></a>遮勿毛驴。<a id="a-85"></a>漪涣漪然省悟(漪后住天平山)</p>
  <p id="a86">升州势凉院休复悟空禅师北海人。<a id="a-87"></a>姓王氏。<a id="a-88"></a>幼出家十九纳戒。<a id="a-89"></a>尝自谓曰。<a id="a-8A"></a>苟尚能诠则为滞筏。<a id="a-8B"></a>将趣凝寂复患堕空。<a id="a-8C"></a>既进退莫决。<a id="a-8D"></a>舍二何之。<a id="a-8E"></a>乃参寻宗匠缘会地藏和尚(法眼章述之)后继法眼住抚州崇寿。<a id="a-8F"></a>甲辰岁江南国主创清凉大道场延请居之。<a id="a-8G"></a>上堂示众曰。<a id="a-8H"></a>古圣才生下便周行七步目顾四方云。<a id="a-8I"></a>天上天下唯我独尊。<a id="a-8J"></a>他便有这个方便奇特。<a id="a-8K"></a>只如诸上座初生下时有个什么奇特。<a id="a-8L"></a>试举看。<a id="a-8M"></a>若道无即对面讳却。<a id="a-8N"></a>若道有又作么生通得个消息。<a id="a-8O"></a>还会么。<a id="a-8P"></a>上座幸然有奇特事。<a id="a-8Q"></a>因什么不知去。<a id="a-8R"></a>珍重。<a id="a-8S"></a>僧问如何是佛。<a id="a-8T"></a>师曰。<a id="a-8U"></a>汝是众生。<a id="a-8V"></a>曰还肯也无。<a id="a-8W"></a>师曰。<a id="a-8X"></a>虚施此问。<a id="a-8Y"></a>问如何是西来意。<a id="a-8Z"></a>师曰。<a id="a-8a"></a>汝道此土还有么。<a id="a-8b"></a>问省要处乞师一言。<a id="a-8c"></a>师曰。<a id="a-8d"></a>珍重。<a id="a-8e"></a>问如何是道。<a id="a-8f"></a>师曰。<a id="a-8g"></a>本来无一物何处有尘埃。<a id="a-8h"></a>僧礼拜。<a id="a-8i"></a>师曰。<a id="a-8j"></a>莫错会。<a id="a-8k"></a>问如何是一尘入正受。<a id="a-8l"></a>师曰。<a id="a-8m"></a>色即空。<a id="a-8n"></a>曰如何是诸尘三昧起。<a id="a-8o"></a>师曰。<a id="a-8p"></a>空即色。<a id="a-8q"></a>问诸余即不问。<a id="a-8r"></a>如何是悟空一句。<a id="a-8s"></a>师曰。<a id="a-8t"></a>两句也。<a id="a-8u"></a>问牛头未见四祖时为什么百鸟衔华。<a id="a-8v"></a>师曰。<a id="a-8w"></a>未见四祖。<a id="a-8x"></a>曰见后为什么不衔华。<a id="a-8y"></a>师曰。<a id="a-8z"></a>见四祖。<a id="a-90"></a>问如何是自己事。<a id="a-91"></a>师曰。<a id="a-92"></a>几处问人来。<a id="a-93"></a>问古人得个什么即便休歇去。<a id="a-94"></a>师曰。<a id="a-95"></a>汝得个什么即不休歇去。<a id="a-96"></a>问如何是学人出身处。<a id="a-97"></a>师曰。<a id="a-98"></a>千般比不得万般况不及。<a id="a-99"></a>曰请和尚道。<a id="a-9A"></a>师曰。<a id="a-9B"></a>古亦有今亦有问如何是亡僧面前触目菩提。<a id="a-9C"></a>师曰。<a id="a-9D"></a>问取髑髅后人问。<a id="a-9E"></a>如何是诸佛本源。<a id="a-9F"></a>师曰。<a id="a-9G"></a>汝唤什么作诸佛。<a id="a-9H"></a>问雨华动地始起雷音。<a id="a-9I"></a>未审和尚此日称扬何事。<a id="a-9J"></a>师曰。<a id="a-9K"></a>向上座道什么。<a id="a-9L"></a>曰恁么即得遇清凉也。<a id="a-9M"></a>师曰。<a id="a-9N"></a>实即得。<a id="a-9O"></a>问毒龙奋迅万象同然时如何。<a id="a-9P"></a>师曰。<a id="a-9Q"></a>尔什么处得这个问头。<a id="a-9R"></a>师平日居方丈唯毳一袜。<a id="a-9S"></a>每哂同参法眼多为偈颂。<a id="a-9T"></a>晋天福八年癸卯十月朔日遣僧往保恩院。<a id="a-9U"></a>命法眼禅师至方丈嘱付。<a id="a-9V"></a>又致书辞国主。<a id="a-9W"></a>取三日夜子时入灭。<a id="a-9X"></a>国主屡遣使候问。<a id="a-9Y"></a>令本院至时击钟及期大众并集。<a id="a-9Z"></a>师端坐警众曰。<a id="a-9a"></a>无弃光影语绝告寂。<a id="a-9b"></a>时国主闻钟登高台遥礼清凉。<a id="a-9c"></a>深加哀慕仍致祭。<a id="a-9d"></a>茶毗收舍利建塔。</p>
  <p id="a9e">抚州龙济山主绍修禅师。<a id="a-9f"></a>初与大法眼禅师同参地藏。<a id="a-9g"></a>所得谓已臻极。<a id="a-9h"></a>暨同辞至建阳。<a id="a-9i"></a>途中谭次法眼忽问曰。<a id="a-9j"></a>古人道。<a id="a-9k"></a>万象之中独露身。<a id="a-9l"></a>是拨万象不拨万象。<a id="a-9m"></a>师曰。<a id="a-9n"></a>不拨万象。<a id="a-9o"></a>法眼曰。<a id="a-9p"></a>说什么拨不拨。<a id="a-9q"></a>师懵然却回地藏。<a id="a-9r"></a>地藏问曰。<a id="a-9s"></a>子去未久何以却回。<a id="a-9t"></a>师曰。<a id="a-9u"></a>有事未决岂惮跋涉山川。<a id="a-9v"></a>地藏曰。<a id="a-9w"></a>汝跋涉许多山川也还不恶。<a id="a-9x"></a>师未喻旨乃问曰。<a id="a-9y"></a>古人道。<a id="a-9z"></a>万象之中独露身意旨如何。<a id="a-A0"></a>地藏曰。<a id="a-A1"></a>汝道古人拨万象不拨万象。<a id="a-A2"></a>师曰。<a id="a-A3"></a>不拨。<a id="a-A4"></a>地藏曰。<a id="a-A5"></a>两个也。<a id="a-A6"></a>师骇然沉思而却问曰。<a id="a-A7"></a>未审古人拨万象不拨万象。<a id="a-A8"></a>地藏曰。<a id="a-A9"></a>汝唤什么作万象。<a id="a-AA"></a>师方惺悟。<a id="a-AB"></a>再辞地藏觐于法眼。<a id="a-AC"></a>法眼语意与地藏开示前后如一。<a id="a-AD"></a>故法眼先住抚州崇寿大振宗风。<a id="a-AE"></a>师后居龙济山不务聚徒。<a id="a-AF"></a>而学者奔至。<a id="a-AG"></a>师上堂示众曰。<a id="a-AH"></a>具足凡夫法凡夫不知。<a id="a-AI"></a>具足圣人法圣人不会。<a id="a-AJ"></a>圣人若会即是凡夫。<a id="a-AK"></a>凡夫若知即是圣人。<a id="a-AL"></a>此两语一理二义。<a id="a-AM"></a>若人辨得不妨于佛法中有个入处。<a id="a-AN"></a>若辨不得莫道不疑。<a id="a-AO"></a>问见色便见心。<a id="a-AP"></a>露柱是色如何是心。<a id="a-AQ"></a>师曰。<a id="a-AR"></a>幸然未会且莫诈明头。<a id="a-AS"></a>问如何得出三界。<a id="a-AT"></a>师曰。<a id="a-AU"></a>汝恁么问不妨出得三界。<a id="a-AV"></a>问当阳举唱谁是委者。<a id="a-AW"></a>师曰。<a id="a-AX"></a>非汝不委。<a id="a-AY"></a>问如何是万法主。<a id="a-AZ"></a>师曰。<a id="a-Aa"></a>唤什么作万法。<a id="a-Ab"></a>问教云。<a id="a-Ac"></a>须弥纳芥子芥子纳须弥。<a id="a-Ad"></a>如何是须弥。<a id="a-Ae"></a>师曰。<a id="a-Af"></a>穿破汝心。<a id="a-Ag"></a>曰如何是芥子。<a id="a-Ah"></a>师曰。<a id="a-Ai"></a>塞却汝眼。<a id="a-Aj"></a>曰如何纳。<a id="a-Ak"></a>师曰。<a id="a-Al"></a>把将须弥与芥子来。<a id="a-Am"></a>曰前言何在。<a id="a-An"></a>师曰。<a id="a-Ao"></a>前有什么言。<a id="a-Ap"></a>师有时示众曰。<a id="a-Aq"></a>声色不到病在见闻。<a id="a-Ar"></a>言诠不及过在唇舌。<a id="a-As"></a>僧问。<a id="a-At"></a>离却声色请和尚道。<a id="a-Au"></a>师曰。<a id="a-Av"></a>声色里问将来。<a id="a-Aw"></a>问如何是学人心。<a id="a-Ax"></a>师曰。<a id="a-Ay"></a>阿谁恁么问。<a id="a-Az"></a>问劫火洞然大千俱坏。<a id="a-B0"></a>未审这个还坏也无。<a id="a-B1"></a>师曰。<a id="a-B2"></a>不坏。<a id="a-B3"></a>曰为什么不坏。<a id="a-B4"></a>师曰。<a id="a-B5"></a>为同于大千。<a id="a-B6"></a>问如何是触目菩提。<a id="a-B7"></a>师曰。<a id="a-B8"></a>特地令人愁。<a id="a-B9"></a>问如何是西来意。<a id="a-BA"></a>师曰。<a id="a-BB"></a>待汝问西来意。<a id="a-BC"></a>我即向汝道。<a id="a-BD"></a>问巨夜之中以何为眼。<a id="a-BE"></a>师曰暗。<a id="a-BF"></a>问纤毫不隔为什么觑之不见。<a id="a-BG"></a>师曰。<a id="a-BH"></a>作家弄影汉。<a id="a-BI"></a>问古镜未磨时如何。<a id="a-BJ"></a>师曰。<a id="a-BK"></a>照破天地。<a id="a-BL"></a>曰磨后如何。<a id="a-BM"></a>师曰。<a id="a-BN"></a>黑似漆。<a id="a-BO"></a>问如何是普眼。<a id="a-BP"></a>师曰。<a id="a-BQ"></a>纤毫觑不见。<a id="a-BR"></a>曰为什么觑不见。<a id="a-BS"></a>师曰。<a id="a-BT"></a>为伊眼太大。<a id="a-BU"></a>问如何是大败坏底人。<a id="a-BV"></a>师曰。<a id="a-BW"></a>劫坏不曾迁。<a id="a-BX"></a>曰此人还知有佛法也无。<a id="a-BY"></a>师曰。<a id="a-BZ"></a>若知有佛法浑成颠倒。<a id="a-Ba"></a>曰如何得不颠倒。<a id="a-Bb"></a>师曰。<a id="a-Bc"></a>直须知有佛法。<a id="a-Bd"></a>曰如何是佛法。<a id="a-Be"></a>师曰。<a id="a-Bf"></a>大败坏。<a id="a-Bg"></a>问如何是学人常在底心。<a id="a-Bh"></a>师曰。<a id="a-Bi"></a>还曾问荷玉么。<a id="a-Bj"></a>曰学人不会。<a id="a-Bk"></a>师曰。<a id="a-Bl"></a>不会夏末问曹山。<a id="a-Bm"></a>师着偈颂六十余首及诸铭论群经略要等。<a id="a-Bn"></a>并行于世。</p>
  <p id="aBo">杭州天龙寺秀禅师(先住岁礼)师上堂谓众曰。<a id="a-Bp"></a>诸上座多少无事。<a id="a-Bq"></a>十二时中在何世界安身立命。<a id="a-Br"></a>且子细点检看。<a id="a-Bs"></a>何不觅个歇处。<a id="a-Bt"></a>因什么却与别人点检。<a id="a-Bu"></a>若恁么去早落第二头也。<a id="a-Bv"></a>时有僧问。<a id="a-Bw"></a>承师有言。<a id="a-Bx"></a>恁么去早落第二头。<a id="a-By"></a>学人总不恁么上来。<a id="a-Bz"></a>师如何辨白。<a id="a-C0"></a>师曰。<a id="a-C1"></a>汝却作家。<a id="a-C2"></a>曰恁么即今日得遇于师也。<a id="a-C3"></a>师曰。<a id="a-C4"></a>汝且莫诈明头。<a id="a-C5"></a>问承古有言。<a id="a-C6"></a>二人俱错。<a id="a-C7"></a>未审古人意旨如何。<a id="a-C8"></a>师曰。<a id="a-C9"></a>汝何不自检责。<a id="a-CA"></a>曰恁么即人天有赖也。<a id="a-CB"></a>师曰。<a id="a-CC"></a>汝不妨灵利。<a id="a-CD"></a>本国署清慧大师。</p>
  <p id="aCE">潞州延庆院传殷禅师。<a id="a-CF"></a>僧问。<a id="a-CG"></a>见色便见心。<a id="a-CH"></a>灯笼是色那个是心。<a id="a-CI"></a>师曰。<a id="a-CJ"></a>汝不会古人意。<a id="a-CK"></a>曰如何是古人意。<a id="a-CL"></a>师曰。<a id="a-CM"></a>灯笼是心。<a id="a-CN"></a>问若能转物即同如来。<a id="a-CO"></a>未审转什么物。<a id="a-CP"></a>师曰。<a id="a-CQ"></a>道什么。<a id="a-CR"></a>僧拟进语。<a id="a-CS"></a>师曰。<a id="a-CT"></a>遮漆桶。</p>
  <p id="aCU">衡岳南台守安禅师初住江州悟空院。<a id="a-CV"></a>有僧问。<a id="a-CW"></a>人人尽有长安路如何得到。<a id="a-CX"></a>师曰。<a id="a-CY"></a>即今在什么处。<a id="a-CZ"></a>问如何是西来意。<a id="a-Ca"></a>师曰。<a id="a-Cb"></a>是什么意。<a id="a-Cc"></a>问如何是本来身。<a id="a-Cd"></a>师曰。<a id="a-Ce"></a>是什么身。<a id="a-Cf"></a>问寂寂无依时如何。<a id="a-Cg"></a>师曰。<a id="a-Ch"></a>寂寂底聻。<a id="a-Ci"></a>师因有颂曰。</p>
  <p id="aCj">南台静坐一罏香　　亘日凝然万事忘</p>
  <p id="aCk">不是息心除忘想　　都缘无事可思量</p>
  <p id="aCl">前福州仙宗契符清法大师法嗣。</p>
  <p id="aCm">福州仙宗洞明真觉大师。<a id="a-Cn"></a>僧问。<a id="a-Co"></a>拏云不假风雷便。<a id="a-Cp"></a>[泳-永+(虍-七+(一/八/八/目))]浪如何透得身。<a id="a-Cq"></a>师曰。<a id="a-Cr"></a>何得弃本逐末。</p>
  <p id="aCs">泉州福清广法大师行钦。<a id="a-Ct"></a>初住云台院。<a id="a-Cu"></a>师上堂谓众曰。<a id="a-Cv"></a>还有人鉴得出么。<a id="a-Cw"></a>若有人鉴得。<a id="a-Cx"></a>是什么湖里破草鞋。<a id="a-Cy"></a>若也鉴不出。<a id="a-Cz"></a>落地作金声。<a id="a-D0"></a>无事久立。<a id="a-D1"></a>僧问。<a id="a-D2"></a>如何是佛法大意。<a id="a-D3"></a>师曰。<a id="a-D4"></a>诸上座大家道取。<a id="a-D5"></a>问如何是谭真逆俗。<a id="a-D6"></a>师曰。<a id="a-D7"></a>客作汉问什么。<a id="a-D8"></a>曰如何是顺俗违真。<a id="a-D9"></a>师曰。<a id="a-DA"></a>吃茶去。<a id="a-DB"></a>问如何是然灯前。<a id="a-DC"></a>师曰。<a id="a-DD"></a>然灯后。<a id="a-DE"></a>曰如何是然灯后。<a id="a-DF"></a>师曰。<a id="a-DG"></a>然灯前。<a id="a-DH"></a>曰如何是正然灯。<a id="a-DI"></a>师曰。<a id="a-DJ"></a>吃茶去。<a id="a-DK"></a>问如何是第二月。<a id="a-DL"></a>师曰。<a id="a-DM"></a>汝问我答。<a id="a-DN"></a>师问僧。<a id="a-DO"></a>汝念什么经。<a id="a-DP"></a>曰法华经。<a id="a-DQ"></a>师曰。<a id="a-DR"></a>彼此话堕。</p>
  <p id="aDS">前杭州天龙重机大师法嗣。</p>
  <p id="aDT">高丽雪岳令光禅师。<a id="a-DU"></a>僧问。<a id="a-DV"></a>如何是和尚家风。<a id="a-DW"></a>师曰。<a id="a-DX"></a>分明记取。<a id="a-DY"></a>问如何是诸法之根源。<a id="a-DZ"></a>师曰。<a id="a-Da"></a>谢指示。</p>
  <p id="aDb">前婺州国泰瑫禅师法嗣。</p>
  <p id="aDc">婺州齐云宝胜禅师。<a id="a-Dd"></a>僧问。<a id="a-De"></a>如何是齐云境。<a id="a-Df"></a>师曰。<a id="a-Dg"></a>龙潭彻底清乌龟得继名。<a id="a-Dh"></a>曰莫即这个便是么。<a id="a-Di"></a>师曰。<a id="a-Dj"></a>道高龙虎伏八仙连太平。<a id="a-Dk"></a>问如何是齐云水。<a id="a-Dl"></a>师曰。<a id="a-Dm"></a>龙潭常彻底拟问即波澜。<a id="a-Dn"></a>曰莫只这个便是么。<a id="a-Do"></a>师曰。<a id="a-Dp"></a>古殿无香烟谁人辨清浊。<a id="a-Dq"></a>曰未审深深处如何。<a id="a-Dr"></a>师曰。<a id="a-Ds"></a>阇梨欲识深深处。<a id="a-Dt"></a>直须脚下绝云生。</p>
  <p id="aDu">前福州升山白龙院道希禅师法嗣。</p>
  <p id="aDv">福州广平玄旨禅师曾住黄檗。<a id="a-Dw"></a>上堂示众曰。<a id="a-Dx"></a>还有人证明么。<a id="a-Dy"></a>若有人证明。<a id="a-Dz"></a>亦免孤负上祖埋没后来。<a id="a-E0"></a>若是寻言数句大藏分明。<a id="a-E1"></a>若是祖宗门中怪及什么处。<a id="a-E2"></a>恁么道亦是傍瞥之辞。<a id="a-E3"></a>僧问。<a id="a-E4"></a>如何是广平境。<a id="a-E5"></a>师曰。<a id="a-E6"></a>地擎名山秀溪连海水清。<a id="a-E7"></a>曰如何是境中人。<a id="a-E8"></a>师曰。<a id="a-E9"></a>汝问我答。<a id="a-EA"></a>问如何是法身体。<a id="a-EB"></a>师曰。<a id="a-EC"></a>廓落虚空绝玷瑕。<a id="a-ED"></a>曰如何是体中物。<a id="a-EE"></a>师曰。<a id="a-EF"></a>一轮明月散秋江。<a id="a-EG"></a>曰未审体与物分不分。<a id="a-EH"></a>师曰。<a id="a-EI"></a>适来道什么。<a id="a-EJ"></a>曰恁么即不分也。<a id="a-EK"></a>师曰。<a id="a-EL"></a>穿耳胡僧笑点头。</p>
  <p id="aEM">福州升山白龙清慕禅师。<a id="a-EN"></a>僧问。<a id="a-EO"></a>如何是白龙密用一机。<a id="a-EP"></a>师曰。<a id="a-EQ"></a>汝每日用什么。<a id="a-ER"></a>曰恁么即徒劳侧聆。<a id="a-ES"></a>禅便喝出。<a id="a-ET"></a>问一切众生日用而不知。<a id="a-EU"></a>如何是日用底。<a id="a-EV"></a>师曰。<a id="a-EW"></a>别秖对尔争得。<a id="a-EX"></a>问不责上来声前一句请师道。<a id="a-EY"></a>师曰。<a id="a-EZ"></a>莫是不辨么。</p>
  <p id="aEa">福州灵峰志恩禅师。<a id="a-Eb"></a>僧问。<a id="a-Ec"></a>如何是吹毛剑。<a id="a-Ed"></a>师曰。<a id="a-Ee"></a>我进前汝退后。<a id="a-Ef"></a>曰恁么即学人丧身命去也。<a id="a-Eg"></a>师曰。<a id="a-Eh"></a>不打水鱼自惊。<a id="a-Ei"></a>问如何是佛。<a id="a-Ej"></a>师曰。<a id="a-Ek"></a>更是阿谁。<a id="a-El"></a>曰既然如此为什么迷妄有差殊。<a id="a-Em"></a>师曰。<a id="a-En"></a>但自不亡羊何须泣岐路。<a id="a-Eo"></a>问如何是灵峰境。<a id="a-Ep"></a>师曰。<a id="a-Eq"></a>万叠青山如饤出。<a id="a-Er"></a>两条绿水若图成。<a id="a-Es"></a>曰如何是境中人。<a id="a-Et"></a>师曰。<a id="a-Eu"></a>明明密密密密明明。</p>
  <p id="aEv">福州东禅玄亮禅师。<a id="a-Ew"></a>僧问。<a id="a-Ex"></a>本无迷悟为什么却有众生。<a id="a-Ey"></a>师曰。<a id="a-Ez"></a>话堕。<a id="a-F0"></a>问祖祖相传传法印。<a id="a-F1"></a>师今继嗣嗣何方。<a id="a-F2"></a>师曰。<a id="a-F3"></a>特谢证明。<a id="a-F4"></a>曰恁么即白龙当时亲受记。<a id="a-F5"></a>今日应圣度迷津。<a id="a-F6"></a>师曰。<a id="a-F7"></a>汝莫错认定盘星。</p>
  <p id="aF8">漳州报劬院玄应定慧禅师泉州晋江县人也。<a id="a-F9"></a>姓吴氏。<a id="a-FA"></a>幼出家于本州开元寺九佛院。<a id="a-FB"></a>禀具探律乘。<a id="a-FC"></a>阅大藏终秩。<a id="a-FD"></a>乃之福州谒白龙希和尚印可心地。<a id="a-FE"></a>却归本州清豁。<a id="a-FF"></a>会清豁长老罢唱保福庵。<a id="a-FG"></a>于贵湖一见。<a id="a-FH"></a>以同道相契。<a id="a-FI"></a>豁命檀信于庵之西青阳山创室。<a id="a-FJ"></a>请师宴处二十余载。<a id="a-FK"></a>开宝三年属泉州帅陈洪进仲子文颢任漳州刺史于水南创大禅苑曰报劬。<a id="a-FL"></a>屡请师住持。<a id="a-FM"></a>固辞不往。<a id="a-FN"></a>师之兄仁济为军校。<a id="a-FO"></a>文颢因遣仁济入山述意勤恳。<a id="a-FP"></a>师不得已出山。<a id="a-FQ"></a>时参学四集。<a id="a-FR"></a>仅千五百人随从入院大启法筵。<a id="a-FS"></a>僧问。<a id="a-FT"></a>如何是第一义。<a id="a-FU"></a>师曰。<a id="a-FV"></a>如何是第一义。<a id="a-FW"></a>曰学人请益。<a id="a-FX"></a>师何以倒问学人。<a id="a-FY"></a>师曰。<a id="a-FZ"></a>汝适来请益什么。<a id="a-Fa"></a>曰第一义。<a id="a-Fb"></a>师曰。<a id="a-Fc"></a>汝谓之倒问耶。<a id="a-Fd"></a>问如何是古佛道场。<a id="a-Fe"></a>师曰。<a id="a-Ff"></a>今夏堂中千五百僧。<a id="a-Fg"></a>陈帅以师之道德闻于太祖皇帝。<a id="a-Fh"></a>赐紫衣师号。<a id="a-Fi"></a>开宝八年将顺世。<a id="a-Fj"></a>先七日遗书辞陈守。<a id="a-Fk"></a>仍示一偈曰。</p>
  <p id="aFl">今年六十六　　世寿有延促</p>
  <p id="aFm">无生火炽然　　有为薪不续</p>
  <p id="aFn">出谷与归源　　一时俱备足</p>
  <p id="aFo">及期日诫诸门人。<a id="a-Fp"></a>吾灭后不得以丧服哭泣有乱规矩。<a id="a-Fq"></a>言讫坐化。<a id="a-Fr"></a>陈守伤叹尽礼送终。<a id="a-Fs"></a>荼毗收灵骨于院之后山建浮图。</p>
  <p id="aFt">前泉州招庆法因大师法嗣。</p>
  <p id="aFu">泉州报恩院宗显明慧大师。<a id="a-Fv"></a>初住兴国。<a id="a-Fw"></a>有僧问。<a id="a-Fx"></a>新丰一派兴国分流。<a id="a-Fy"></a>祖嗣西来请师举唱。<a id="a-Fz"></a>师曰。<a id="a-G0"></a>也在新丰得些子。<a id="a-G1"></a>问曰。<a id="a-G2"></a>恁么即法雨滂[雨/(湤-方)]群生有赖也。<a id="a-G3"></a>师曰。<a id="a-G4"></a>莫闲言语。<a id="a-G5"></a>问昔日灵山一会迦葉亲闻。<a id="a-G6"></a>未审今日谁是闻者。<a id="a-G7"></a>师曰。<a id="a-G8"></a>却忆七叶岩中尊。<a id="a-G9"></a>问昔日觉城东际象王回旋五众咸臻。<a id="a-GA"></a>今日太守临院如何提接。<a id="a-GB"></a>师曰。<a id="a-GC"></a>眨上眉毛着。<a id="a-GD"></a>曰恁么即一机显处万缘丧尽。<a id="a-GE"></a>师曰。<a id="a-GF"></a>何必繁辞。<a id="a-GG"></a>问如何是西来意。<a id="a-GH"></a>师曰。<a id="a-GI"></a>日里看鸱毛。<a id="a-GJ"></a>师后住报恩有僧问。<a id="a-GK"></a>学人都致一问请师道。<a id="a-GL"></a>师曰。<a id="a-GM"></a>不是创住这个师僧也难容。<a id="a-GN"></a>问离四句绝百非请师道。<a id="a-GO"></a>师曰。<a id="a-GP"></a>青红华满庭。<a id="a-GQ"></a>问不涉思量处从上宗乘请师直道。<a id="a-GR"></a>师良久。<a id="a-GS"></a>僧曰。<a id="a-GT"></a>恁么即听响之流徒劳侧耳。<a id="a-GU"></a>师曰。<a id="a-GV"></a>早是粘腻。<a id="a-GW"></a>问不责上来声前一句请师直道。<a id="a-GX"></a>师曰。<a id="a-GY"></a>汝自何来。<a id="a-GZ"></a>曰恁么即得遇明师也。<a id="a-Ga"></a>师曰。<a id="a-Gb"></a>莫闲言语。<a id="a-Gc"></a>问如何是人王。<a id="a-Gd"></a>师曰。<a id="a-Ge"></a>奉对不敢造次。<a id="a-Gf"></a>曰如何是法王。<a id="a-Gg"></a>师曰。<a id="a-Gh"></a>莫孤负好。<a id="a-Gi"></a>曰未审人王与法王对谭何事。<a id="a-Gj"></a>师曰。<a id="a-Gk"></a>非汝所聆。</p>
  <p id="aGl">金陵龙光院澄[怡-台+巳](公在切)禅师广州人也。<a id="a-Gm"></a>姓陈氏。<a id="a-Gn"></a>幼出家于本州观音院。<a id="a-Go"></a>年满纳戒于韶州南华寺。<a id="a-Gp"></a>寻游方抵于泉州参法因大师印悟心地。<a id="a-Gq"></a>后住舒州山谷寺。<a id="a-Gr"></a>有僧新到。<a id="a-Gs"></a>师问。<a id="a-Gt"></a>什么处来。<a id="a-Gu"></a>曰江南来。<a id="a-Gv"></a>师曰。<a id="a-Gw"></a>汝还礼渡江船子么。<a id="a-Gx"></a>曰和尚为什么教礼渡江船子。<a id="a-Gy"></a>师曰是汝善知识。<a id="a-Gz"></a>又住齐安龙光前后三处。<a id="a-H0"></a>聚徒说法终于龙光。</p>
  <p id="aH1">永兴北院可休禅师(第二世住)僧问。<a id="a-H2"></a>如何是西来意。<a id="a-H3"></a>师曰。<a id="a-H4"></a>遍满天下。<a id="a-H5"></a>僧曰。<a id="a-H6"></a>莫便是么。<a id="a-H7"></a>师曰。<a id="a-H8"></a>是即牢收取。<a id="a-H9"></a>问大作业底人来师还接否。<a id="a-HA"></a>师曰。<a id="a-HB"></a>不接。<a id="a-HC"></a>曰为什么不接。<a id="a-HD"></a>师曰。<a id="a-HE"></a>幸是好人家男女。</p>
  <p id="aHF">郴州太平院清海禅师。<a id="a-HG"></a>僧问。<a id="a-HH"></a>古人道不从请益得。<a id="a-HI"></a>祖师为什么道谁得作佛。<a id="a-HJ"></a>师曰。<a id="a-HK"></a>悟了方知。<a id="a-HL"></a>问从上宗乘次第指授。<a id="a-HM"></a>未审今日如何举唱。<a id="a-HN"></a>师曰。<a id="a-HO"></a>白云透出深洞里。<a id="a-HP"></a>名华异草岭头生。<a id="a-HQ"></a>问如何是句中人。<a id="a-HR"></a>师曰。<a id="a-HS"></a>好辨。</p>
  <p id="aHT">连州慈云普广大师慧深。<a id="a-HU"></a>僧问。<a id="a-HV"></a>匿王请佛既奉法于当时。<a id="a-HW"></a>我后延师盖兴宗于此日。<a id="a-HX"></a>幸施方便无吝举扬。<a id="a-HY"></a>师曰。<a id="a-HZ"></a>不烦再问。<a id="a-Ha"></a>问如何是人圆镜。<a id="a-Hb"></a>师曰着。<a id="a-Hc"></a>问如何是向上事。<a id="a-Hd"></a>师曰。<a id="a-He"></a>分明听取。</p>
  <p id="aHf">郢州兴阳山道钦禅师(第二世住)僧问。<a id="a-Hg"></a>如何是兴阳境。<a id="a-Hh"></a>师曰。<a id="a-Hi"></a>松竹乍栽山影绿。<a id="a-Hj"></a>水流穿过院庭中。<a id="a-Hk"></a>问如何是佛。<a id="a-Hl"></a>师曰。<a id="a-Hm"></a>更是什么。</p>
  <p id="aHn">前婺州报恩宝资禅师法嗣。</p>
  <p id="aHo">处州福林澄和尚。<a id="a-Hp"></a>僧问。<a id="a-Hq"></a>如何是伽蓝。<a id="a-Hr"></a>师曰。<a id="a-Hs"></a>勿幡[巾*(穴/登)]。<a id="a-Ht"></a>曰如何是伽蓝中人。<a id="a-Hu"></a>师曰。<a id="a-Hv"></a>瞻礼即有分。<a id="a-Hw"></a>问下堂一句请师不吝。<a id="a-Hx"></a>师曰。<a id="a-Hy"></a>闲吟唯忆庞居士。<a id="a-Hz"></a>天上人间不可陪。</p>
  <p id="aI0">前处州翠峰从欣禅师法嗣。</p>
  <p id="aI1">处州报恩守真禅师。<a id="a-I2"></a>僧问。<a id="a-I3"></a>诸官已结人天会。<a id="a-I4"></a>报恩今日事如何。<a id="a-I5"></a>师曰。<a id="a-I6"></a>阇梨到诸方分明举。<a id="a-I7"></a>问如何是佛法大意。<a id="a-I8"></a>师曰。<a id="a-I9"></a>闪烁乌飞急。<a id="a-IA"></a>奔腾兔走频。</p>
  <p id="aIB">前襄州鹫岭明远禅师法嗣。</p>
  <p id="aIC">襄州鹫岭通和尚(第二世住)僧问。<a id="a-ID"></a>世尊得道地神报虚空神。<a id="a-IE"></a>和尚得道未审什么人报。<a id="a-IF"></a>师曰。<a id="a-IG"></a>谢尔报来。</p>
  <p id="aIH">前杭州龙华寺志球禅师法嗣。</p>
  <p id="aII">杭州仁王院俊禅师。<a id="a-IJ"></a>僧问。<a id="a-IK"></a>承古有言。<a id="a-IL"></a>向上一路千圣不传。<a id="a-IM"></a>如何是向上不传底事。<a id="a-IN"></a>师曰。<a id="a-IO"></a>向上问将来。<a id="a-IP"></a>曰恁么即上来不当去也。<a id="a-IQ"></a>师曰。<a id="a-IR"></a>既知如此蹋步上来作什么。</p>
  <p id="aIS">前漳州保福院可俦禅师法嗣。</p>
  <p id="aIT">漳州隆寿无逸禅师。<a id="a-IU"></a>初开堂升座良久谓众曰。<a id="a-IV"></a>诸上座若是上根之士早已掩耳。<a id="a-IW"></a>中下之流竞头侧听。<a id="a-IX"></a>虽然如此犹是不得已而言。<a id="a-IY"></a>诸上座。<a id="a-IZ"></a>他时后日到处有人问着今日事。<a id="a-Ia"></a>且作么生举似他。<a id="a-Ib"></a>若也举得舌头鼓舌头论。<a id="a-Ic"></a>若也举不得如无三寸且作么生举。<a id="a-Id"></a>僧问。<a id="a-Ie"></a>绝妙宗风请师垂示。<a id="a-If"></a>师良久。<a id="a-Ig"></a>僧曰。<a id="a-Ih"></a>恁么即顿决疑情便契心源。<a id="a-Ii"></a>向上宗乘如何言论。<a id="a-Ij"></a>师曰。<a id="a-Ik"></a>待汝自悟始得。</p>
  <p id="aIl">前潭州延寿寺慧轮禅师法嗣。</p>
  <p id="aIm">庐山归宗第十二世道诠禅师吉州安福人也。<a id="a-In"></a>姓刘氏。<a id="a-Io"></a>生恶荤血。<a id="a-Ip"></a>髫龀礼本州思和尚受业。<a id="a-Iq"></a>闻慧轮和尚化被长沙。<a id="a-Ir"></a>时马氏窃据荆楚与建康接壤。<a id="a-Is"></a>师年二十五结友冒险远来参寻。<a id="a-It"></a>会马氏灭刘言有其他。<a id="a-Iu"></a>以王逵代刘言领其事。<a id="a-Iv"></a>逵疑师江表谍者。<a id="a-Iw"></a>乃令捕执将沉于江。<a id="a-Ix"></a>师怡然无怖。<a id="a-Iy"></a>逵异之。<a id="a-Iz"></a>且询轮和尚。<a id="a-J0"></a>轮曰。<a id="a-J1"></a>斯皆为法忘躯之人也。<a id="a-J2"></a>闻老僧虚誉故来决择耳。<a id="a-J3"></a>逵悦而释之。<a id="a-J4"></a>仍加礼重。<a id="a-J5"></a>师栖泊延寿经十稔。<a id="a-J6"></a>轮和尚归寂。<a id="a-J7"></a>乃回庐山开先驻锡。<a id="a-J8"></a>乾德初于山东南牛首峰下。<a id="a-J9"></a>结茆为室。<a id="a-JA"></a>开宝五年洪帅林仁肇请居筠阳九峰隆济院。<a id="a-JB"></a>阐扬宗旨。<a id="a-JC"></a>本国赐大沙门号。<a id="a-JD"></a>僧问。<a id="a-JE"></a>承闻和尚亲见延寿来是否。<a id="a-JF"></a>师曰。<a id="a-JG"></a>山前麦熟也未。<a id="a-JH"></a>问九峰山中还有佛法也无。<a id="a-JI"></a>师曰有。<a id="a-JJ"></a>曰如何是九峰山中佛法。<a id="a-JK"></a>师曰。<a id="a-JL"></a>山中石头大底大小底小。<a id="a-JM"></a>寻属江南国绝。<a id="a-JN"></a>僧徒例试经业。<a id="a-JO"></a>师之徒众并习禅观。<a id="a-JP"></a>乃述一偈闻于州牧曰。</p>
  <p id="aJQ">比拟忘言合太虚　　免教和气有亲疏</p>
  <p id="aJR">谁知道德全无用　　今日为僧贵识书</p>
  <p id="aJS">时州牧阅之。<a id="a-JT"></a>与僚佐议曰。<a id="a-JU"></a>旃檀林中必无杂树。<a id="a-JV"></a>唯师一院特奏免试经。<a id="a-JW"></a>太平兴国九年南康知军张南金先具疏白师。<a id="a-JX"></a>然后集道俗迎请坐归宗道场。<a id="a-JY"></a>僧问。<a id="a-JZ"></a>如何是归宗境。<a id="a-Ja"></a>师曰。<a id="a-Jb"></a>千邪不如一直。<a id="a-Jc"></a>问如何是佛。<a id="a-Jd"></a>师曰。<a id="a-Je"></a>待得雪消后。<a id="a-Jf"></a>自然春到来。<a id="a-Jg"></a>问如何是学人自己。<a id="a-Jh"></a>师曰。<a id="a-Ji"></a>床窄先卧粥稀后坐。<a id="a-Jj"></a>问古人道。<a id="a-Jk"></a>不是风动不是幡动如何。<a id="a-Jl"></a>师曰。<a id="a-Jm"></a>来日路口有市。<a id="a-Jn"></a>师雍熙二年十一月二十八日中夜趺坐。<a id="a-Jo"></a>白众而顺寂。<a id="a-Jp"></a>寿五十六。<a id="a-Jq"></a>腊三十七。<a id="a-Jr"></a>荼毗舍利塔于牛首庵所。<a id="a-Js"></a>师颇有歌颂流传于世。</p>
  <p id="aJt">潭州龙兴裕禅师。<a id="a-Ju"></a>僧问。<a id="a-Jv"></a>是何是学人自己。<a id="a-Jw"></a>师曰。<a id="a-Jx"></a>张三李四。<a id="a-Jy"></a>曰比来问自己。<a id="a-Jz"></a>为什么道张三李四。<a id="a-K0"></a>师曰。<a id="a-K1"></a>汝且莫草草。<a id="a-K2"></a>问诸余即不问。<a id="a-K3"></a>如何是和尚家风。<a id="a-K4"></a>师曰。<a id="a-K5"></a>家风即且置。<a id="a-K6"></a>阿那个是汝不问底诸余。</p>
  <p id="aK7">前韶州白云祥和尚法嗣。</p>
  <p id="aK8">韶州大历和尚初参白云。<a id="a-K9"></a>白云举拳曰。<a id="a-KA"></a>我近来不恁么也。<a id="a-KB"></a>师领旨礼拜。<a id="a-KC"></a>自此入室。<a id="a-KD"></a>住后僧问。<a id="a-KE"></a>如何是西来意。<a id="a-KF"></a>师曰。<a id="a-KG"></a>破草鞋。<a id="a-KH"></a>问如何是无为。<a id="a-KI"></a>师乃摆手。<a id="a-KJ"></a>问施主供养将何报答。<a id="a-KK"></a>师以手捻髭。<a id="a-KL"></a>僧曰。<a id="a-KM"></a>有髭即捻无髭如何。<a id="a-KN"></a>师曰。<a id="a-KO"></a>非公境界。<a id="a-KP"></a>师在暗室坐。<a id="a-KQ"></a>有僧来不审。<a id="a-KR"></a>师乃与一掌。<a id="a-KS"></a>僧不测。</p>
  <p id="aKT">连州宝华和尚。<a id="a-KU"></a>师上堂示众曰。<a id="a-KV"></a>看天看地。<a id="a-KW"></a>新罗国里。<a id="a-KX"></a>和南不审。<a id="a-KY"></a>日消万两黄金。<a id="a-KZ"></a>虽然如是犹是少分。<a id="a-Ka"></a>又曰。<a id="a-Kb"></a>尽十方世界是个木罗汉。<a id="a-Kc"></a>幡竿头上道将一句来。<a id="a-Kd"></a>又曰。<a id="a-Ke"></a>天上龙飞凤走山间虎啸猿啼。<a id="a-Kf"></a>拈向鼻孔道将一句来。<a id="a-Kg"></a>僧问。<a id="a-Kh"></a>如何是宝华境。<a id="a-Ki"></a>师曰。<a id="a-Kj"></a>前头绿水后面青山。<a id="a-Kk"></a>僧曰。<a id="a-Kl"></a>不会。<a id="a-Km"></a>师曰。<a id="a-Kn"></a>末后一句。<a id="a-Ko"></a>师问僧。<a id="a-Kp"></a>什么处来。<a id="a-Kq"></a>曰大容来。<a id="a-Kr"></a>师曰。<a id="a-Ks"></a>大容近日作么生。<a id="a-Kt"></a>曰近来合得一瓮酱。<a id="a-Ku"></a>师曰。<a id="a-Kv"></a>沙弥将一碗水来与遮僧照影。<a id="a-Kw"></a>因有僧问。<a id="a-Kx"></a>大容云。<a id="a-Ky"></a>天赐六铢披挂。<a id="a-Kz"></a>后将何报答我皇恩。<a id="a-L0"></a>大容云。<a id="a-L1"></a>来披三事衲。<a id="a-L2"></a>归挂六铢衣。<a id="a-L3"></a>师闻之乃曰遮老冻齈。<a id="a-L4"></a>作恁么语话。<a id="a-L5"></a>大容闻令人传语云。<a id="a-L6"></a>何似奴缘不断。<a id="a-L7"></a>师曰。<a id="a-L8"></a>比为抛甎只图引玉。<a id="a-L9"></a>师见一僧从法堂阶下过。<a id="a-LA"></a>师乃敲绳床。<a id="a-LB"></a>僧曰。<a id="a-LC"></a>若是这个不请拈出。<a id="a-LD"></a>师喜下地问之并无说处。<a id="a-LE"></a>师乃打师有时戴冠子谓众曰。<a id="a-LF"></a>若道是俗且身披袈裟。<a id="a-LG"></a>若道是僧又头戴冠子。<a id="a-LH"></a>大众无对。</p>
  <p id="aLI">韶州月华和尚初谒白云。<a id="a-LJ"></a>云问曰。<a id="a-LK"></a>业个什么。<a id="a-LL"></a>师对曰。<a id="a-LM"></a>念孔雀经。<a id="a-LN"></a>白云曰。<a id="a-LO"></a>好个人家男子随鸟雀后。<a id="a-LP"></a>师闻语惊异。<a id="a-LQ"></a>遂依附久之乃契旨。<a id="a-LR"></a>寻住月华。<a id="a-LS"></a>有僧问。<a id="a-LT"></a>如何是月华家风。<a id="a-LU"></a>师曰。<a id="a-LV"></a>若问家风即答家风。<a id="a-LW"></a>曰学人问家风。<a id="a-LX"></a>师曰。<a id="a-LY"></a>金铜罗汉。<a id="a-LZ"></a>师问僧。<a id="a-La"></a>什么处来。<a id="a-Lb"></a>曰大容来。<a id="a-Lc"></a>师曰。<a id="a-Ld"></a>东路来西路来。<a id="a-Le"></a>曰西路来。<a id="a-Lf"></a>师曰。<a id="a-Lg"></a>还见弥陀么。<a id="a-Lh"></a>僧良久礼拜。<a id="a-Li"></a>师曰。<a id="a-Lj"></a>礼拜月华作么。<a id="a-Lk"></a>师入京上堂。<a id="a-Ll"></a>有一官人出礼拜起低头良久。<a id="a-Lm"></a>师曰。<a id="a-Ln"></a>击电之机徒劳伫思。<a id="a-Lo"></a>有老宿入到法堂顾视东西曰。<a id="a-Lp"></a>好个法堂且无主。<a id="a-Lq"></a>师在方丈闻之曰。<a id="a-Lr"></a>且坐。<a id="a-Ls"></a>老宿问曰。<a id="a-Lt"></a>玄中最的犹是龟毛兔角。<a id="a-Lu"></a>不向二谛中修如何密用。<a id="a-Lv"></a>师曰侧。<a id="a-Lw"></a>曰恁么则拗折拄杖割断草鞋去也。<a id="a-Lx"></a>师曰。<a id="a-Ly"></a>细而详之。</p>
  <p id="aLz">南雄州地藏和尚上堂有僧问。<a id="a-M0"></a>既是地藏地藏还来否。<a id="a-M1"></a>师曰。<a id="a-M2"></a>打开佛殿门装香换水。<a id="a-M3"></a>师与大容和尚在白云开火路。<a id="a-M4"></a>大容曰。<a id="a-M5"></a>三道宝阶何似个火路。<a id="a-M6"></a>师曰。<a id="a-M7"></a>甚么处不是。</p>
  <p id="aM8">英州乐净含匡禅师开堂日谓众曰。<a id="a-M9"></a>摩竭提国亲行此令。<a id="a-MA"></a>去却担簦请截流相见。<a id="a-MB"></a>僧问。<a id="a-MC"></a>如何是西来意。<a id="a-MD"></a>师曰。<a id="a-ME"></a>侧耳无功。<a id="a-MF"></a>问如何是乐净家风。<a id="a-MG"></a>师曰。<a id="a-MH"></a>天地养人。<a id="a-MI"></a>问如何是乐净境。<a id="a-MJ"></a>师曰。<a id="a-MK"></a>有功贪种竹。<a id="a-ML"></a>无暇不栽松。<a id="a-MM"></a>曰忽遇客来将何供养。<a id="a-MN"></a>师曰。<a id="a-MO"></a>满园秋果熟要者近前尝。<a id="a-MP"></a>问不坐菩提座直过那边如何。<a id="a-MQ"></a>师曰。<a id="a-MR"></a>放过。<a id="a-MS"></a>问师唱谁家曲。<a id="a-MT"></a>宗风嗣阿谁。<a id="a-MU"></a>师曰。<a id="a-MV"></a>斩新世界特地乾坤。<a id="a-MW"></a>问龙门有意透者如何。<a id="a-MX"></a>师曰。<a id="a-MY"></a>滩下接取。<a id="a-MZ"></a>曰学人不会。<a id="a-Ma"></a>师曰。<a id="a-Mb"></a>唤行头来。<a id="a-Mc"></a>问但得本莫愁末。<a id="a-Md"></a>如何是本。<a id="a-Me"></a>师曰。<a id="a-Mf"></a>不要问人。<a id="a-Mg"></a>曰如何是末。<a id="a-Mh"></a>师乃竖指。<a id="a-Mi"></a>问如何是乐净境。<a id="a-Mj"></a>师曰。<a id="a-Mk"></a>满月团圆菩萨面。<a id="a-Ml"></a>庭前棕树夜叉头。<a id="a-Mm"></a>有僧辞。<a id="a-Mn"></a>师问。<a id="a-Mo"></a>什么处去。<a id="a-Mp"></a>曰大容去。<a id="a-Mq"></a>师曰。<a id="a-Mr"></a>大容若问乐净近日有何言教。<a id="a-Ms"></a>汝作么生秖对。<a id="a-Mt"></a>僧无语。<a id="a-Mu"></a>师代曰。<a id="a-Mv"></a>但道乐净近日不肯大容。<a id="a-Mw"></a>因普请打篱次有僧问。<a id="a-Mx"></a>古人种种开方便门。<a id="a-My"></a>和尚为什么却拦截。<a id="a-Mz"></a>师曰。<a id="a-N0"></a>牢下橛着。</p>
  <p id="aN1">韶州后白云和尚。<a id="a-N2"></a>初开堂登座谓众曰。<a id="a-N3"></a>不审从上宗风不容伫思。<a id="a-N4"></a>然念诸佛初心敬礼。<a id="a-N5"></a>后代相承事须有方便。<a id="a-N6"></a>三十年后不得埋没。<a id="a-N7"></a>若是高贤上士不在其流。<a id="a-N8"></a>后学初心示汝个入路。<a id="a-N9"></a>看取大众头上。<a id="a-NA"></a>若也不会听葛藤去也。<a id="a-NB"></a>师良久又曰。<a id="a-NC"></a>上至诸佛下至含识共个真心。<a id="a-ND"></a>且阿那个是诸人心。<a id="a-NE"></a>莫是情与无情共一体么。<a id="a-NF"></a>恁么见解何似三家村里。<a id="a-NG"></a>既如是不得又作么生会。<a id="a-NH"></a>直下会得早是自相钝置。<a id="a-NI"></a>若据祖师门下。<a id="a-NJ"></a>岂立这个阶梯。<a id="a-NK"></a>眨上眉毛早是蹉过。<a id="a-NL"></a>何况声前荐得句后投机。<a id="a-NM"></a>会中还有知音者么。<a id="a-NN"></a>去却担簦请截流相见。<a id="a-NO"></a>时有僧礼拜。<a id="a-NP"></a>师曰。<a id="a-NQ"></a>俊哉龙象蹴蹋润无边。<a id="a-NR"></a>三乘五性皆惺悟。<a id="a-NS"></a>僧拟再伸问。<a id="a-NT"></a>师曰去。<a id="a-NU"></a>问古琴绝韵请师弹。<a id="a-NV"></a>师曰。<a id="a-NW"></a>伯牙虽妙手。<a id="a-NX"></a>时人听者稀。<a id="a-NY"></a>曰恁么即再遇子期也师曰。<a id="a-NZ"></a>笑发惊弦断。<a id="a-Na"></a>宁知调不同。<a id="a-Nb"></a>问昔日灵山一会梵王为主。<a id="a-Nc"></a>未审白云什么人为主。<a id="a-Nd"></a>师曰。<a id="a-Ne"></a>有常侍在。<a id="a-Nf"></a>曰恁么即法雨滂[雨/(湤-方)]群生有赖。<a id="a-Ng"></a>师曰。<a id="a-Nh"></a>汝莫这里卖栀子。</p>
  <p id="aNi">前朗州德山缘密大师法嗣。</p>
  <p id="aNj">潭州鹿苑文袭禅师。<a id="a-Nk"></a>僧问。<a id="a-Nl"></a>远远投师请师接。<a id="a-Nm"></a>师曰。<a id="a-Nn"></a>五门巷里无消息。<a id="a-No"></a>僧良久。<a id="a-Np"></a>师曰。<a id="a-Nq"></a>会么。<a id="a-Nr"></a>曰不会。<a id="a-Ns"></a>师曰。<a id="a-Nt"></a>长乐坡头信不通。</p>
  <p id="aNu">澧州药山可琼禅师(第九世住)后住江陵延寿。<a id="a-Nv"></a>僧问。<a id="a-Nw"></a>请师答话。<a id="a-Nx"></a>师曰好。<a id="a-Ny"></a>曰还当得也无。<a id="a-Nz"></a>师曰。<a id="a-O0"></a>更问。<a id="a-O1"></a>僧问曰。<a id="a-O2"></a>巨岳不曾乏寸土。<a id="a-O3"></a>师今苦口为何人。<a id="a-O4"></a>师曰。<a id="a-O5"></a>延寿也要道过。<a id="a-O6"></a>曰不申此问焉辨我师。<a id="a-O7"></a>师喝。<a id="a-O8"></a>其僧礼拜。<a id="a-O9"></a>师便打。</p>
  <p id="aOA">前西川青城香林澄远禅师法嗣。</p>
  <p id="aOB">灌州罗汉和尚。<a id="a-OC"></a>僧问。<a id="a-OD"></a>如何是佛法大意。<a id="a-OE"></a>师曰。<a id="a-OF"></a>井中红焰日里浮沤。<a id="a-OG"></a>曰如何领会。<a id="a-OH"></a>师曰。<a id="a-OI"></a>遥指抟桑日那边。<a id="a-OJ"></a>问如何是罗汉境。<a id="a-OK"></a>师曰。<a id="a-OL"></a>地连香积水门对圣峰山。<a id="a-OM"></a>问既是罗汉为什么却受人转动。<a id="a-ON"></a>师曰。<a id="a-OO"></a>换却眼睛转却髑髅。</p>
  <p id="aOP">前鄂州黄龙晦机禅师法嗣。</p>
  <p id="aOQ">洛京长水紫盖善沼禅师。<a id="a-OR"></a>僧问。<a id="a-OS"></a>死中得活时如何。<a id="a-OT"></a>师曰。<a id="a-OU"></a>抱镰刮骨熏天地。<a id="a-OV"></a>炮烈棺中求托生问才生便死时如何。<a id="a-OW"></a>师曰。<a id="a-OX"></a>赖得觉疾。</p>
  <p id="aOY">眉州黄龙继达禅师。<a id="a-OZ"></a>僧问。<a id="a-Oa"></a>如何是衲。<a id="a-Ob"></a>师曰。<a id="a-Oc"></a>针去线不回。<a id="a-Od"></a>曰如何是帔。<a id="a-Oe"></a>师曰。<a id="a-Of"></a>横铺四世界。<a id="a-Og"></a>竖盖一乾坤。<a id="a-Oh"></a>曰道满到来时如何。<a id="a-Oi"></a>师曰。<a id="a-Oj"></a>要羹与羹要饭与饭。<a id="a-Ok"></a>问黄龙出世金翅鸟满空飞时如何。<a id="a-Ol"></a>师曰。<a id="a-Om"></a>问汝金翅鸟还得饱也无。</p>
  <p id="aOn">枣树和尚(第二世住)问僧。<a id="a-Oo"></a>发足什么处。<a id="a-Op"></a>曰闽中。<a id="a-Oq"></a>师曰。<a id="a-Or"></a>俊哉。<a id="a-Os"></a>曰谢师指示。<a id="a-Ot"></a>师曰。<a id="a-Ou"></a>屈哉。<a id="a-Ov"></a>僧锄地次见师乃不审。<a id="a-Ow"></a>师曰。<a id="a-Ox"></a>见阿谁了便不审。<a id="a-Oy"></a>曰见师不问讯礼式不全。<a id="a-Oz"></a>师曰。<a id="a-P0"></a>却是孤负老僧。<a id="a-P1"></a>其僧归堂举似第一座。<a id="a-P2"></a>第一座曰。<a id="a-P3"></a>和尚近日可畏为人切。<a id="a-P4"></a>师闻之乃打第一座七棒。<a id="a-P5"></a>第一座曰。<a id="a-P6"></a>某甲恁么道未有过打恁么。<a id="a-P7"></a>师曰。<a id="a-P8"></a>枉吃如许多年盐醋。<a id="a-P9"></a>又打七棒。</p>
  <p id="aPA">兴元府玄都山澄和尚。<a id="a-PB"></a>僧问。<a id="a-PC"></a>喜得趋方丈家风事若何。<a id="a-PD"></a>师曰。<a id="a-PE"></a>熏风开晓露。<a id="a-PF"></a>明月正当天。<a id="a-PG"></a>曰如何拯济。<a id="a-PH"></a>师曰。<a id="a-PI"></a>金鸡楼上一下鼓。<a id="a-PJ"></a>问如何是沙门行。<a id="a-PK"></a>师曰。<a id="a-PL"></a>一切不如。</p>
  <p id="aPM">嘉州黑水和尚。<a id="a-PN"></a>初参黄龙问曰。<a id="a-PO"></a>雪覆芦华时如何。<a id="a-PP"></a>黄龙曰。<a id="a-PQ"></a>猛烈。<a id="a-PR"></a>师曰。<a id="a-PS"></a>不猛烈。<a id="a-PT"></a>黄龙又曰。<a id="a-PU"></a>猛烈。<a id="a-PV"></a>师又曰。<a id="a-PW"></a>不猛烈。<a id="a-PX"></a>黄龙便打。<a id="a-PY"></a>师因而惺觉。<a id="a-PZ"></a>自尔契缘化行黑水。</p>
  <p id="aPa">鄂州黄龙智颙禅师(第三世住)僧问。<a id="a-Pb"></a>如何是黄龙家风。<a id="a-Pc"></a>师曰。<a id="a-Pd"></a>待宾饤仙果。<a id="a-Pe"></a>僧问。<a id="a-Pf"></a>如何是诸佛之本源。<a id="a-Pg"></a>师曰。<a id="a-Ph"></a>即此一问是何源。<a id="a-Pi"></a>曰恁么即诸佛无异路去也。<a id="a-Pj"></a>师曰。<a id="a-Pk"></a>延平剑已成龙去。<a id="a-Pl"></a>犹有刻舟求剑人。</p>
  <p id="aPm">眉州昌福达和尚。<a id="a-Pn"></a>僧问。<a id="a-Po"></a>学人来问师则对。<a id="a-Pp"></a>不问时师意如何。<a id="a-Pq"></a>师曰。<a id="a-Pr"></a>谢师兄指示。<a id="a-Ps"></a>问本来则不问。<a id="a-Pt"></a>如何是今日事。<a id="a-Pu"></a>师曰。<a id="a-Pv"></a>师兄遮问大好。<a id="a-Pw"></a>曰学人不会时如何。<a id="a-Px"></a>师曰。<a id="a-Py"></a>谩得即得。<a id="a-Pz"></a>问国有宝刀谁人得见。<a id="a-Q0"></a>师曰。<a id="a-Q1"></a>师兄远来不易。<a id="a-Q2"></a>曰此刀作何形状。<a id="a-Q3"></a>师曰。<a id="a-Q4"></a>要也道不要也道。<a id="a-Q5"></a>曰请师道。<a id="a-Q6"></a>师曰。<a id="a-Q7"></a>难逢难遇。<a id="a-Q8"></a>问石牛水上卧时如何。<a id="a-Q9"></a>师曰。<a id="a-QA"></a>异中异妄计不浮沉。<a id="a-QB"></a>曰便恁么去时如何。<a id="a-QC"></a>师曰。<a id="a-QD"></a>翅天日落把土成金。</p>
  <p id="aQE">前婺州明招德谦禅师法嗣。</p>
  <p id="aQF">处州报恩契从禅师。<a id="a-QG"></a>初开堂升座欲坐乃曰。<a id="a-QH"></a>烈士锋前还有俊鹰俊鹞儿么。<a id="a-QI"></a>放一个出来看。<a id="a-QJ"></a>所以道。<a id="a-QK"></a>烈士锋前少人陪。<a id="a-QL"></a>云雷击鼓剑轮开。<a id="a-QM"></a>谁是大雄狮子种。<a id="a-QN"></a>满身锋刃但出来。<a id="a-QO"></a>时有僧始出。<a id="a-QP"></a>师曰。<a id="a-QQ"></a>看好精彩。<a id="a-QR"></a>僧拟申问。<a id="a-QS"></a>师曰。<a id="a-QT"></a>什么。<a id="a-QU"></a>处去也。<a id="a-QV"></a>问狮子未出窟时如何。<a id="a-QW"></a>师曰。<a id="a-QX"></a>锋铓难击。<a id="a-QY"></a>曰出窟后如何。<a id="a-QZ"></a>师曰。<a id="a-Qa"></a>藏身无路。<a id="a-Qb"></a>曰欲出不出时如何。<a id="a-Qc"></a>师曰。<a id="a-Qd"></a>命似悬丝。<a id="a-Qe"></a>曰向去事如何。<a id="a-Qf"></a>师曰拶。<a id="a-Qg"></a>师后住南明。<a id="a-Qh"></a>有僧问。<a id="a-Qi"></a>如何是和尚家风。<a id="a-Qj"></a>师曰。<a id="a-Qk"></a>还奈何么。<a id="a-Ql"></a>问十二时中如何即是。<a id="a-Qm"></a>师曰。<a id="a-Qn"></a>金刚顶上看。<a id="a-Qo"></a>曰恁么即人天有赖。<a id="a-Qp"></a>师曰。<a id="a-Qq"></a>汝又诳諕人天作么。</p>
  <p id="aQr">婺州普照瑜和尚上堂未坐谓众曰。<a id="a-Qs"></a>三十年后大有人。<a id="a-Qt"></a>向这里亡锋结舌去在。<a id="a-Qu"></a>还会么灼然。<a id="a-Qv"></a>若不是真师子儿。<a id="a-Qw"></a>争识得上来机。<a id="a-Qx"></a>僧问。<a id="a-Qy"></a>师子未出窟时如何。<a id="a-Qz"></a>师曰。<a id="a-R0"></a>众兽徒然。<a id="a-R1"></a>曰出窟后如何。<a id="a-R2"></a>师曰。<a id="a-R3"></a>孤绝万里。<a id="a-R4"></a>曰欲出不出时如何。<a id="a-R5"></a>曰当冲者丧。<a id="a-R6"></a>问向去事如何。<a id="a-R7"></a>师曰。<a id="a-R8"></a>决在临锋。<a id="a-R9"></a>师乃颂曰。</p>
  <p id="aRA">决在临锋处　　天然狮子机</p>
  <p id="aRB">嚬呻出三界　　非祖莫能知</p>
  <p id="aRC">婺州双溪保初禅师示众曰。<a id="a-RD"></a>未透彻不须呈。<a id="a-RE"></a>十方世界廓然明。<a id="a-RF"></a>孤峰顶上通机照。<a id="a-RG"></a>不用看他北斗星。<a id="a-RH"></a>僧问。<a id="a-RI"></a>九夏灵峰剑请师不露锋。<a id="a-RJ"></a>师曰。<a id="a-RK"></a>未拍金锁前何不问。<a id="a-RL"></a>僧曰。<a id="a-RM"></a>千般徒设用。<a id="a-RN"></a>难出髑髅前。<a id="a-RO"></a>师曰。<a id="a-RP"></a>背后碍杀人。</p>
  <p id="aRQ">处州涌泉究和尚。<a id="a-RR"></a>师上堂良久曰。<a id="a-RS"></a>还有虎狼禅客么。<a id="a-RT"></a>有则放出一个来。<a id="a-RU"></a>时有僧才出。<a id="a-RV"></a>师曰。<a id="a-RW"></a>还知丧命处么。<a id="a-RX"></a>曰学人咨和尚。<a id="a-RY"></a>师曰。<a id="a-RZ"></a>什么处去也。<a id="a-Ra"></a>问狮子未出窟时如何。<a id="a-Rb"></a>师曰。<a id="a-Rc"></a>抖诟地。<a id="a-Rd"></a>曰狮子出窟后如何。<a id="a-Re"></a>师曰。<a id="a-Rf"></a>盖天盖地。<a id="a-Rg"></a>曰欲出不出时如何。<a id="a-Rh"></a>师曰。<a id="a-Ri"></a>一切人辨不得。<a id="a-Rj"></a>问向去事如何。<a id="a-Rk"></a>师曰。<a id="a-Rl"></a>俊鹞亦迷踪。</p>
  <p id="aRm">衢州罗汉义和尚。<a id="a-Rn"></a>上堂众集有僧才出礼拜。<a id="a-Ro"></a>师曰。<a id="a-Rp"></a>不是好底。<a id="a-Rq"></a>僧曰。<a id="a-Rr"></a>龙泉宝剑请师挥。<a id="a-Rs"></a>师曰。<a id="a-Rt"></a>什么处去也。<a id="a-Ru"></a>曰恁么印龙溪南面尽锋铓。<a id="a-Rv"></a>师曰。<a id="a-Rw"></a>收取。<a id="a-Rx"></a>问不落古今请师道。<a id="a-Ry"></a>师曰。<a id="a-Rz"></a>还怪得么。<a id="a-S0"></a>曰犹落古今。<a id="a-S1"></a>师曰。<a id="a-S2"></a>莫错。</p>
  <p id="aS3">前朗州大龙山智洪禅师法嗣。</p>
  <p id="aS4">大龙山景如禅师(第二世住)僧问。<a id="a-S5"></a>如何是佛法大意。<a id="a-S6"></a>师喝。<a id="a-S7"></a>僧曰。<a id="a-S8"></a>尊意如何。<a id="a-S9"></a>师曰。<a id="a-SA"></a>会么。<a id="a-SB"></a>曰不会。<a id="a-SC"></a>师又喝。<a id="a-SD"></a>问太阳一显人皆羡鼓声才罢意如何。<a id="a-SE"></a>师曰。<a id="a-SF"></a>季秋凝后好晴天。</p>
  <p id="aSG">朗州大龙山楚勋禅师(第四世住)上堂良久曰。<a id="a-SH"></a>大众只恁么各自散去。<a id="a-SI"></a>已是重宣此义了也。<a id="a-SJ"></a>久立又奚为然。<a id="a-SK"></a>久立有久立底道理。<a id="a-SL"></a>知了经一小劫如一食顷。<a id="a-SM"></a>不知道理便见茫然。<a id="a-SN"></a>还知么。<a id="a-SO"></a>有知者出来。<a id="a-SP"></a>大家相共商量。<a id="a-SQ"></a>时有僧出展坐具曰。<a id="a-SR"></a>展即遍周沙界。<a id="a-SS"></a>缩即丝发不存。<a id="a-ST"></a>展即是不展即是。<a id="a-SU"></a>师曰。<a id="a-SV"></a>尔从什么处得来。<a id="a-SW"></a>曰恁么即展去也。<a id="a-SX"></a>师曰。<a id="a-SY"></a>勿交涉。<a id="a-SZ"></a>问如何是大龙境。<a id="a-Sa"></a>师曰。<a id="a-Sb"></a>诸方举似人。<a id="a-Sc"></a>曰如何是境中人。<a id="a-Sd"></a>师曰。<a id="a-Se"></a>尔为什么谩我。<a id="a-Sf"></a>问亡僧迁化向什么处去也。<a id="a-Sg"></a>师曰。<a id="a-Sh"></a>阿弥陀佛。<a id="a-Si"></a>僧问。<a id="a-Sj"></a>善法堂中师子吼。<a id="a-Sk"></a>未审法嗣嗣何人。<a id="a-Sl"></a>师曰。<a id="a-Sm"></a>犹自恁么问。</p>
  <p id="aSn">兴元府普通院从善禅师。<a id="a-So"></a>僧问。<a id="a-Sp"></a>法轮再转时如何。<a id="a-Sq"></a>师曰。<a id="a-Sr"></a>助上座喜。<a id="a-Ss"></a>曰合谭何事。<a id="a-St"></a>师曰。<a id="a-Su"></a>异人掩耳。<a id="a-Sv"></a>曰便恁么领会时如何。<a id="a-Sw"></a>师曰错。<a id="a-Sx"></a>问佩剑叩松关时如何。<a id="a-Sy"></a>师曰。<a id="a-Sz"></a>莫乱作。<a id="a-T0"></a>曰谁不知有。<a id="a-T1"></a>师曰出。</p>
  <p id="aT2">前襄州白马行霭禅师法嗣。</p>
  <p id="aT3">襄州白马智伦禅师。<a id="a-T4"></a>僧问。<a id="a-T5"></a>如何是佛。<a id="a-T6"></a>师曰。<a id="a-T7"></a>真金也须失色。<a id="a-T8"></a>问如何是和尚出身处。<a id="a-T9"></a>师曰。<a id="a-TA"></a>牛抵墙曰。<a id="a-TB"></a>学人不会意旨如何。<a id="a-TC"></a>师曰。<a id="a-TD"></a>已成八字。</p>
  <p id="aTE">前安州白兆山第二世怀楚禅师法嗣。</p>
  <p id="aTF">唐州保寿匡祐禅师。<a id="a-TG"></a>僧问。<a id="a-TH"></a>如何是佛法大意。<a id="a-TI"></a>师曰。<a id="a-TJ"></a>近前来近前来。<a id="a-TK"></a>僧近前。<a id="a-TL"></a>师曰。<a id="a-TM"></a>会么。<a id="a-TN"></a>曰不会。<a id="a-TO"></a>师曰。<a id="a-TP"></a>石火电光已经尘劫。<a id="a-TQ"></a>僧问。<a id="a-TR"></a>如何是为人底一句。<a id="a-TS"></a>师曰。<a id="a-TT"></a>开口入耳。<a id="a-TU"></a>僧曰。<a id="a-TV"></a>如何理会。<a id="a-TW"></a>师曰。<a id="a-TX"></a>逢人告人。</p>
  <p id="aTY">前襄州谷隐智静禅师法嗣。</p>
  <p id="aTZ">谷隐知俨禅师登州人也。<a id="a-Ta"></a>受业于本州鹊山。<a id="a-Tb"></a>得法于前谷隐知静禅师。<a id="a-Tc"></a>继踵住持玄侣臻萃。<a id="a-Td"></a>僧问。<a id="a-Te"></a>师唱谁家曲宗风嗣阿谁。<a id="a-Tf"></a>师曰。<a id="a-Tg"></a>白云南伞盖北。<a id="a-Th"></a>问如何是迦葉亲闻底事。<a id="a-Ti"></a>师曰。<a id="a-Tj"></a>速须作却。<a id="a-Tk"></a>问如何是诸佛照不着处。<a id="a-Tl"></a>师曰。<a id="a-Tm"></a>问遮山鬼窟作么。<a id="a-Tn"></a>曰照着后如何。<a id="a-To"></a>师曰。<a id="a-Tp"></a>咄精怪。<a id="a-Tq"></a>问千山万水如何登涉。<a id="a-Tr"></a>师曰。<a id="a-Ts"></a>举步便千里万里。<a id="a-Tt"></a>曰不举步时如何。<a id="a-Tu"></a>师曰。<a id="a-Tv"></a>亦千里万里。</p>
  <p id="aTw">襄州普宁院法显禅师。<a id="a-Tx"></a>僧问。<a id="a-Ty"></a>曩劫共住为什么不识亲疏。<a id="a-Tz"></a>师曰谁。<a id="a-U0"></a>曰更待某甲道。<a id="a-U1"></a>师曰。<a id="a-U2"></a>将谓不领话。<a id="a-U3"></a>问万水千山如何登涉。<a id="a-U4"></a>师曰。<a id="a-U5"></a>青霄无间路到者不迷机。</p>
  <p id="aU6">前庐山归宗第四世住弘章禅师法嗣。</p>
  <p id="aU7">东京普净院常觉禅师者陈留人也。<a id="a-U8"></a>姓李氏。<a id="a-U9"></a>幼习儒学绝无干禄之意。<a id="a-UA"></a>志乐山水颇以游览为务。<a id="a-UB"></a>至庐山归宗禅师会下闻法惺悟遂求出家。<a id="a-UC"></a>未几归宗将顺寂。<a id="a-UD"></a>命师抚之曰。<a id="a-UE"></a>汝于法有缘。<a id="a-UF"></a>他后济众人莫测其量也。<a id="a-UG"></a>仍以披剃事嘱诸门人讫。<a id="a-UH"></a>然后示灭。<a id="a-UI"></a>师至梁乾化二年落发。<a id="a-UJ"></a>明年纳戒于东林寺甘露坛。<a id="a-UK"></a>寻游五台山。<a id="a-UL"></a>还上都于丽景门内独居。<a id="a-UM"></a>二载间有北邻信士张生者。<a id="a-UN"></a>请师供养。<a id="a-UO"></a>张素探玄理。<a id="a-UP"></a>因叩师垂诲。<a id="a-UQ"></a>师乃随宜开诱。<a id="a-UR"></a>张生于言下发悟。<a id="a-US"></a>遂设榻留宿。<a id="a-UT"></a>至深夜与妻窃窥之。<a id="a-UU"></a>见师体遍一榻。<a id="a-UV"></a>头足俱出。<a id="a-UW"></a>及令婢仆视之即如常。<a id="a-UX"></a>张生倍加钦慕曰。<a id="a-UY"></a>弟子夫妇垂老。<a id="a-UZ"></a>今愿割宅之前堂以裨丈室。<a id="a-Ua"></a>师欣然受之。<a id="a-Ub"></a>至后唐天成三年遂成大院。<a id="a-Uc"></a>赐额曰普净。<a id="a-Ud"></a>师以时机浅昧难任极旨。<a id="a-Ue"></a>苟启之非器。<a id="a-Uf"></a>令彼招谤讟之咎。<a id="a-Ug"></a>我宁不务开法。<a id="a-Uh"></a>每月三八施浴僧道万计。<a id="a-Ui"></a>师常谓诸徒曰。<a id="a-Uj"></a>但得慧门无壅则福何滞哉。<a id="a-Uk"></a>一日给事中陶谷入院致礼而问曰。<a id="a-Ul"></a>经云。<a id="a-Um"></a>离一切相则名诸佛。<a id="a-Un"></a>今目前诸相纷然如何离得。<a id="a-Uo"></a>师曰。<a id="a-Up"></a>给事见个什么。<a id="a-Uq"></a>陶欣然仰重。<a id="a-Ur"></a>自是王公大人屡荐章服师号。<a id="a-Us"></a>皆却而不受。<a id="a-Ut"></a>以开宝四年十二月二日示疾。<a id="a-Uu"></a>十一日告众嘱付讫右胁而化。<a id="a-Uv"></a>寿七十有六。<a id="a-Uw"></a>腊五十有六。<a id="a-Ux"></a>今法嗣继世住持弥盛。</p>
  <p id="aUy">前襄州石门山第三世慧彻禅师法嗣。</p>
  <p id="aUz">石门山绍远禅师(第四世住)僧问。<a id="a-V0"></a>师唱谁家曲宗风嗣阿谁。<a id="a-V1"></a>师曰。<a id="a-V2"></a>十方无异类揭觉凤林前。<a id="a-V3"></a>问先师归于雁塔。<a id="a-V4"></a>当仁一句请师垂示。<a id="a-V5"></a>师曰。<a id="a-V6"></a>修罗掌内擎日月。<a id="a-V7"></a>夜叉足下踏泥龙问金龙不吐凡间雾。<a id="a-V8"></a>请师举唱凤凰机。<a id="a-V9"></a>师曰。<a id="a-VA"></a>白眉不展手长安路坦平。<a id="a-VB"></a>问如何是西来意。<a id="a-VC"></a>师曰。<a id="a-VD"></a>布袋盛乌龟。<a id="a-VE"></a>问如何是石门境。<a id="a-VF"></a>师曰。<a id="a-VG"></a>孤峰对凤岭。<a id="a-VH"></a>曰如何是境中人。<a id="a-VI"></a>师曰。<a id="a-VJ"></a>岩中残雪处处分辉。<a id="a-VK"></a>问如何是和尚家风。<a id="a-VL"></a>师曰。<a id="a-VM"></a>滴沥非旨趣千山不露身。<a id="a-VN"></a>问如何是古佛心。<a id="a-VO"></a>师曰。<a id="a-VP"></a>白牛露地卧清溪。<a id="a-VQ"></a>问生死之河如何过得。<a id="a-VR"></a>师曰。<a id="a-VS"></a>风吹荷叶浮萍草。<a id="a-VT"></a>问如何是三乘教外别传一句。<a id="a-VU"></a>师曰。<a id="a-VV"></a>羊头车子入长安。<a id="a-VW"></a>问生死浪前如何话道。<a id="a-VX"></a>师曰。<a id="a-VY"></a>毛袋横身绝饮啄。<a id="a-VZ"></a>青溪常卧太阳春。<a id="a-Va"></a>问如何是道。<a id="a-Vb"></a>师曰。<a id="a-Vc"></a>山深水冷。<a id="a-Vd"></a>曰如何是道中人。<a id="a-Ve"></a>师曰。<a id="a-Vf"></a>金槌击金鼓。<a id="a-Vg"></a>问天阴日不出光辉何处去。<a id="a-Vh"></a>师曰。<a id="a-Vi"></a>铁蛇横大路通身黑似烟。</p>
  <p id="aVj">鄂州灵竹守珍禅师。<a id="a-Vk"></a>僧问。<a id="a-Vl"></a>如何是西来意。<a id="a-Vm"></a>师曰。<a id="a-Vn"></a>锡带胡中土瓶添汉地泉。<a id="a-Vo"></a>问迷悟不入诸境时如何。<a id="a-Vp"></a>师曰。<a id="a-Vq"></a>境从何来。<a id="a-Vr"></a>曰恁么即入诸境去也。<a id="a-Vs"></a>师曰。<a id="a-Vt"></a>龙头蛇尾汉。</p>
  <p id="aVu">前洪州同安志和尚法嗣。</p>
  <p id="aVv">朗州梁山缘观禅师。<a id="a-Vw"></a>僧问。<a id="a-Vx"></a>如何是和尚家风。<a id="a-Vy"></a>师曰。<a id="a-Vz"></a>资杨水急鱼行涩。<a id="a-W0"></a>白鹿松高鸟泊难。<a id="a-W1"></a>问大众云集白鹿一句请师阐扬。<a id="a-W2"></a>师曰。<a id="a-W3"></a>近日居何国土。<a id="a-W4"></a>又曰。<a id="a-W5"></a>梁山高挂秦时镜。<a id="a-W6"></a>光寿门风不假灯。<a id="a-W7"></a>问师唱谁家曲宗风嗣阿谁。<a id="a-W8"></a>师曰。<a id="a-W9"></a>龙生龙子凤生凤儿。<a id="a-WA"></a>问如何是西来意。<a id="a-WB"></a>师曰。<a id="a-WC"></a>葱岭不传唐土信。<a id="a-WD"></a>胡人谩说太平歌。<a id="a-WE"></a>问如何是从上传来底事。<a id="a-WF"></a>师曰。<a id="a-WG"></a>渡水胡僧无膝裤。<a id="a-WH"></a>背驼梵夹不持经。<a id="a-WI"></a>问如何是正法眼。<a id="a-WJ"></a>师曰。<a id="a-WK"></a>南华里。<a id="a-WL"></a>曰为什么在南华里。<a id="a-WM"></a>师曰。<a id="a-WN"></a>为汝问正法眼。<a id="a-WO"></a>问如何是衲衣下事。<a id="a-WP"></a>师曰。<a id="a-WQ"></a>密有端。<a id="a-WR"></a>长老访师晤坐谭话时。<a id="a-WS"></a>有僧问。<a id="a-WT"></a>二尊不并化。<a id="a-WU"></a>为什么两人居方丈。<a id="a-WV"></a>师曰。<a id="a-WW"></a>一亦非师。<a id="a-WX"></a>有颂曰。</p>
  <p id="aWY">梁山一曲歌　　格外人难和</p>
  <p id="aWZ">十载访知音　　未尝逢一个</p>
  <p id="aWa">又颂曰。</p>
  <p id="aWb">红焰藏吾身　　何须塔庙新</p>
  <p id="aWc">有人相肯重　　灰里貌全真</p>
  <p id="aWd">前襄州广德第二世延和尚法嗣。</p>
  <p id="aWe">襄州广德周禅师。<a id="a-Wf"></a>僧问。<a id="a-Wg"></a>见话不学时如何。<a id="a-Wh"></a>师曰。<a id="a-Wi"></a>遍界没聋人谁是知音者。<a id="a-Wj"></a>曰如何是知音者。<a id="a-Wk"></a>师曰。<a id="a-Wl"></a>断弦续不得历劫响冷冷。<a id="a-Wm"></a>僧问。<a id="a-Wn"></a>承教有言。<a id="a-Wo"></a>阿逸多不断烦恼不修禅定。<a id="a-Wp"></a>佛记此人成佛无疑。<a id="a-Wq"></a>此理如何。<a id="a-Wr"></a>师曰。<a id="a-Ws"></a>盐又尽炭又无。<a id="a-Wt"></a>曰盐尽炭无时如何。<a id="a-Wu"></a>师曰。<a id="a-Wv"></a>愁人莫向愁人道。<a id="a-Ww"></a>向道愁人愁杀人。</p>
 </body>
</html>