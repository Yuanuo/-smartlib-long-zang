<!doctype html>
<html id="z3IBXAF1eD" data-ver="2223">
 <head>
  <meta charset="utf-8">
  <meta author="永明延寿">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">宗镜录卷第二十四</h1>
  <p id="a2">夫成佛本理。<a id="a-3"></a>但是一心者。<a id="a-4"></a>云何更立文殊普贤行位之因。<a id="a-5"></a>释迦弥勒名号之果。<a id="a-6"></a>乃至十方诸佛国土。<a id="a-7"></a>神通变现。<a id="a-8"></a>种种法门。</p>
  <p id="a9">答。<a id="a-A"></a>此是无名位之名位。<a id="a-B"></a>无因果之因果。<a id="a-C"></a>是心作因。<a id="a-D"></a>是心成果。<a id="a-E"></a>是心标名。<a id="a-F"></a>是心立位。<a id="a-G"></a>普贤观经云。<a id="a-H"></a>大乘因者。<a id="a-I"></a>即是实相。<a id="a-J"></a>大乘果者。<a id="a-K"></a>亦是实相。<a id="a-L"></a>释论云。<a id="a-M"></a>初观实相。<a id="a-N"></a>名因。<a id="a-O"></a>观竟名果。<a id="a-P"></a>故知初后皆心。<a id="a-Q"></a>因果同证。<a id="a-R"></a>只为根机莫等。<a id="a-S"></a>所见不同。<a id="a-T"></a>若以一法逗机。<a id="a-U"></a>终不齐成解脱。<a id="a-V"></a>须各各示现。<a id="a-W"></a>引物归心。<a id="a-X"></a>虽开种种之名。<a id="a-Y"></a>皆是一心之义。<a id="a-Z"></a>若违自心。<a id="a-a"></a>取外佛相胜妙之境。<a id="a-b"></a>则是颠倒。<a id="a-c"></a>所以华严经颂云。<a id="a-d"></a>若以威德色种族。<a id="a-e"></a>而见人中调御师。<a id="a-f"></a>是为病眼颠倒见。<a id="a-g"></a>复不能知最胜法。<a id="a-h"></a>又颂云。<a id="a-i"></a>假使百千劫。<a id="a-j"></a>常见于如来。<a id="a-k"></a>不依真实义。<a id="a-l"></a>而观救世者。<a id="a-m"></a>是人取诸相。<a id="a-n"></a>增长痴惑网。<a id="a-o"></a>系缚生死狱。<a id="a-p"></a>盲冥不见佛。<a id="a-q"></a>云何不见佛。<a id="a-r"></a>一为不识自心。<a id="a-s"></a>二为不明隐显。<a id="a-t"></a>何者。<a id="a-u"></a>众生之因。<a id="a-v"></a>隐于本觉。<a id="a-w"></a>诸佛之果。<a id="a-x"></a>显于法身。<a id="a-y"></a>因隐之本觉。<a id="a-z"></a>是果显之法身。<a id="a-10"></a>果能成因。<a id="a-11"></a>则佛之众生。<a id="a-12"></a>果显之法身。<a id="a-13"></a>是因隐之本觉。<a id="a-14"></a>因能办果。<a id="a-15"></a>则众生之佛。<a id="a-16"></a>故云凡圣交彻。<a id="a-17"></a>理事相含矣。<a id="a-18"></a>所云释迦牟尼者。<a id="a-19"></a>释迦。<a id="a-1A"></a>此云能仁。<a id="a-1B"></a>牟尼。<a id="a-1C"></a>此云寂默。<a id="a-1D"></a>能仁者。<a id="a-1E"></a>即心性无边。<a id="a-1F"></a>含容一切。<a id="a-1G"></a>寂默者。<a id="a-1H"></a>即心体本寂。<a id="a-1I"></a>动静不干。<a id="a-1J"></a>故号释迦牟尼。<a id="a-1K"></a>觉此名佛。<a id="a-1L"></a>弥勒者。<a id="a-1M"></a>此云慈氏。<a id="a-1N"></a>即是一心真实之慈。<a id="a-1O"></a>以心不守自性。<a id="a-1P"></a>任物卷舒。<a id="a-1Q"></a>应现无方。<a id="a-1R"></a>成无缘化。<a id="a-1S"></a>故称慈氏。<a id="a-1T"></a>阿弥陀者。<a id="a-1U"></a>此云无量寿。<a id="a-1V"></a>即如理为命。<a id="a-1W"></a>以一心真如性无尽故。<a id="a-1X"></a>乃曰无量寿。<a id="a-1Y"></a>阿閦者。<a id="a-1Z"></a>此云不动。<a id="a-1a"></a>即一心妙性湛然不动。<a id="a-1b"></a>妙觉位不能增。<a id="a-1c"></a>无明地不能减。<a id="a-1d"></a>故称不动。<a id="a-1e"></a>如三藏勒那云。<a id="a-1f"></a>遍入法界礼者。<a id="a-1g"></a>良由行者。<a id="a-1h"></a>想观自己身心等法。<a id="a-1i"></a>从本已来。<a id="a-1j"></a>不离法界诸佛身外。<a id="a-1k"></a>亦不在诸佛身内。<a id="a-1l"></a>亦不在我外。<a id="a-1m"></a>亦不在我内。<a id="a-1n"></a>自性平等。<a id="a-1o"></a>本无增减。<a id="a-1p"></a>今礼一佛。<a id="a-1q"></a>遍通诸佛。<a id="a-1r"></a>所有三乘位地无漏。<a id="a-1s"></a>我身既遍。<a id="a-1t"></a>随佛亦遍。<a id="a-1u"></a>乃至法界。<a id="a-1v"></a>空有二境。<a id="a-1w"></a>依正两报。<a id="a-1x"></a>庄严供具。<a id="a-1y"></a>随缘遍满。<a id="a-1z"></a>不离法界。<a id="a-20"></a>随心无碍。<a id="a-21"></a>并荐供养。<a id="a-22"></a>随喜顶礼。<a id="a-23"></a>如一室中。<a id="a-24"></a>悬百千镜。<a id="a-25"></a>有人观镜。<a id="a-26"></a>镜皆像现。<a id="a-27"></a>佛身清净。<a id="a-28"></a>明逾彼镜。<a id="a-29"></a>递相涉入。<a id="a-2A"></a>镜无不照。<a id="a-2B"></a>影无不现。<a id="a-2C"></a>此则摄他为总。<a id="a-2D"></a>入他为别。<a id="a-2E"></a>一身既尔。<a id="a-2F"></a>乃至一切法界。<a id="a-2G"></a>凡圣之身。<a id="a-2H"></a>供养之具。<a id="a-2I"></a>皆助随喜。<a id="a-2J"></a>悉同供养。<a id="a-2K"></a>既知我身在佛身内。<a id="a-2L"></a>如何颠倒妄造邪业。<a id="a-2M"></a>不生愧耻。<a id="a-2N"></a>又诸佛德用既齐。<a id="a-2O"></a>名号亦等。<a id="a-2P"></a>随称何名。<a id="a-2Q"></a>名无不尽。<a id="a-2R"></a>如称一阿弥陀佛名。<a id="a-2S"></a>礼召。<a id="a-2T"></a>一切诸佛。<a id="a-2U"></a>无不周备。<a id="a-2V"></a>西天云阿弥陀佛。<a id="a-2W"></a>此云无量寿。<a id="a-2X"></a>岂有一佛非长寿也。<a id="a-2Y"></a>设一切佛不化众生。<a id="a-2Z"></a>但一佛化生。<a id="a-2a"></a>即功归法界。<a id="a-2b"></a>法界德用遍周。<a id="a-2c"></a>是名遍入法界礼也。<a id="a-2d"></a>楞伽经云。<a id="a-2e"></a>佛告大慧。<a id="a-2f"></a>以四等故。<a id="a-2g"></a>如来应等正觉。<a id="a-2h"></a>于大众中唱如是言。<a id="a-2i"></a>我尔时作拘留孙。<a id="a-2j"></a>拘那含牟尼。<a id="a-2k"></a>迦葉佛。<a id="a-2l"></a>云何四等。<a id="a-2m"></a>谓字等。<a id="a-2n"></a>语等。<a id="a-2o"></a>法等。<a id="a-2p"></a>身等。<a id="a-2q"></a>是名四等。<a id="a-2r"></a>云何等义。<a id="a-2s"></a>所谓同一名字。<a id="a-2t"></a>同一梵声。<a id="a-2u"></a>同一乘门。<a id="a-2v"></a>同一真体。<a id="a-2w"></a>乃至同一心。<a id="a-2x"></a>同一智。<a id="a-2y"></a>同一觉。<a id="a-2z"></a>同一道。<a id="a-30"></a>如鸯崛摩罗。<a id="a-31"></a>与文殊师利。<a id="a-32"></a>共游十方。<a id="a-33"></a>所见十方诸佛。<a id="a-34"></a>彼佛皆称释迦佛者。<a id="a-35"></a>即我身是。<a id="a-36"></a>又法华经明。<a id="a-37"></a>十方诸佛。<a id="a-38"></a>皆是释迦分身。<a id="a-39"></a>则阿閦弥陀。<a id="a-3A"></a>悉本师矣。<a id="a-3B"></a>本师即我心矣。<a id="a-3C"></a>释云。<a id="a-3D"></a>非独弥陀阿閦。<a id="a-3E"></a>十方诸佛。<a id="a-3F"></a>皆我本师。<a id="a-3G"></a>海印顿现。<a id="a-3H"></a>且法华分身。<a id="a-3I"></a>有多净土。<a id="a-3J"></a>如来何不指己净土。<a id="a-3K"></a>而令别往弥陀妙喜。<a id="a-3L"></a>思之。<a id="a-3M"></a>故知贤首弥陀等。<a id="a-3N"></a>皆本师矣。<a id="a-3O"></a>复何怪哉。<a id="a-3P"></a>言贤首者。<a id="a-3Q"></a>即寿量品中。<a id="a-3R"></a>过百万阿僧祇刹。<a id="a-3S"></a>最后胜莲华世界之如来也。<a id="a-3T"></a>经中偈云。<a id="a-3U"></a>或见莲华胜妙刹。<a id="a-3V"></a>贤首如来住其中。<a id="a-3W"></a>若此不是叹本师者。<a id="a-3X"></a>说他如来在他国土。<a id="a-3Y"></a>为何用耶。<a id="a-3Z"></a>且如总持教中。<a id="a-3a"></a>亦说三十七尊。<a id="a-3b"></a>皆遮那一佛所现。<a id="a-3c"></a>谓毗卢遮那如来内心。<a id="a-3d"></a>证自受用。<a id="a-3e"></a>成于五智。<a id="a-3f"></a>从四智流言四如来。<a id="a-3g"></a>谓大圆镜智。<a id="a-3h"></a>流出东方阿閦如来。<a id="a-3i"></a>平等性智。<a id="a-3j"></a>流出南方宝生如来。<a id="a-3k"></a>妙观察智。<a id="a-3l"></a>流出西方无量寿如来。<a id="a-3m"></a>成所作智。<a id="a-3n"></a>流出北方不空成就如来。<a id="a-3o"></a>法界清净智。<a id="a-3p"></a>即自当毗卢遮那如来。<a id="a-3q"></a>言三十七者。<a id="a-3r"></a>五方如来。<a id="a-3s"></a>各有四大菩萨在于左右。<a id="a-3t"></a>复成二十。<a id="a-3u"></a>谓中方毗卢遮那如来。<a id="a-3v"></a>四大菩萨者。<a id="a-3w"></a>一金刚波罗蜜菩萨。<a id="a-3x"></a>二。<a id="a-3y"></a>宝波罗蜜菩萨。<a id="a-3z"></a>三法波罗蜜菩萨。<a id="a-40"></a>四羯磨波罗蜜菩萨。<a id="a-41"></a>东方阿閦如来。<a id="a-42"></a>四菩萨者。<a id="a-43"></a>一金刚萨埵菩萨。<a id="a-44"></a>二金刚王菩萨。<a id="a-45"></a>三金刚爱菩萨。<a id="a-46"></a>四。<a id="a-47"></a>金刚善哉菩萨。<a id="a-48"></a>南方宝生如来。<a id="a-49"></a>四菩萨者。<a id="a-4A"></a>一。<a id="a-4B"></a>金刚宝。<a id="a-4C"></a>二金刚威光。<a id="a-4D"></a>三金刚幢。<a id="a-4E"></a>四金刚笑。<a id="a-4F"></a>西方无量寿如来。<a id="a-4G"></a>亦名观自在王如来。<a id="a-4H"></a>四菩萨者。<a id="a-4I"></a>一金刚法。<a id="a-4J"></a>二金刚剑。<a id="a-4K"></a>三金刚因。<a id="a-4L"></a>四金刚利。<a id="a-4M"></a>北方不空成就如来。<a id="a-4N"></a>四菩萨者。<a id="a-4O"></a>一金刚业。<a id="a-4P"></a>二金刚法。<a id="a-4Q"></a>三金刚药叉。<a id="a-4R"></a>四金刚拳。<a id="a-4S"></a>已有二十五及四摄八供养。<a id="a-4T"></a>故三十七。<a id="a-4U"></a>言四摄者。<a id="a-4V"></a>即钩索锁铃。<a id="a-4W"></a>八供养者。<a id="a-4X"></a>即烧散灯涂华鬘歌舞。<a id="a-4Y"></a>皆上有金刚。<a id="a-4Z"></a>下有菩萨。<a id="a-4a"></a>然此三十七尊。<a id="a-4b"></a>各有种子。<a id="a-4c"></a>皆是本师智用流出。<a id="a-4d"></a>与今华严经中海印顿现。<a id="a-4e"></a>大意同也。</p>
  <p id="a4f">问。<a id="a-4g"></a>若依此义。<a id="a-4h"></a>岂不违于平等意趣。<a id="a-4i"></a>平等意趣云。<a id="a-4j"></a>言即我者。<a id="a-4k"></a>依于平等意趣而说。<a id="a-4l"></a>非即我身。<a id="a-4m"></a>如何皆说为本师耶。</p>
  <p id="a4n">答。<a id="a-4o"></a>中平等之言。<a id="a-4p"></a>乃是一义。<a id="a-4q"></a>唯识尚说一切众生中有属多佛。<a id="a-4r"></a>多佛共化以为一佛。<a id="a-4s"></a>若属一佛。<a id="a-4t"></a>佛能示现以为多身。<a id="a-4u"></a>十方如来。<a id="a-4v"></a>一一皆尔。<a id="a-4w"></a>今正一佛能为多身。<a id="a-4x"></a>依此而赞本师尔。</p>
  <p id="a4y">如弟子问傅大士。<a id="a-4z"></a>从来启佛文疏。<a id="a-50"></a>那只启释迦。<a id="a-51"></a>而不称弥勒耶。</p>
  <p id="a52">答曰。<a id="a-53"></a>十方诸佛。<a id="a-54"></a>共一法身。<a id="a-55"></a>何必须二。<a id="a-56"></a>又三身十身。<a id="a-57"></a>随用而说。<a id="a-58"></a>约其本性。<a id="a-59"></a>唯一身而已。<a id="a-5A"></a>如冥室希光。<a id="a-5B"></a>随孔而照。<a id="a-5C"></a>光虽万殊。<a id="a-5D"></a>而本之者一所谓真法身也。<a id="a-5E"></a>亦是随机所现。<a id="a-5F"></a>形相不同。<a id="a-5G"></a>如出现品颂云。<a id="a-5H"></a>譬如梵王住自宫。<a id="a-5I"></a>普现三千诸梵处。<a id="a-5J"></a>一切人天咸得见。<a id="a-5K"></a>实不分身向于彼。<a id="a-5L"></a>诸佛现身亦如是。<a id="a-5M"></a>一切十方无不遍。<a id="a-5N"></a>其身无数不可称。<a id="a-5O"></a>亦不分身不分别。<a id="a-5P"></a>方知不是他佛智遍自。<a id="a-5Q"></a>则乃自佛智遍他。<a id="a-5R"></a>亦非自因趣他果。<a id="a-5S"></a>本是他果承我因。<a id="a-5T"></a>则因果同时。<a id="a-5U"></a>凡圣一际。<a id="a-5V"></a>是以了无二相。<a id="a-5W"></a>能过魔界。<a id="a-5X"></a>不得一法。<a id="a-5Y"></a>安住佛乘。<a id="a-5Z"></a>若取相则沈六入之海。<a id="a-5a"></a>起念则投五阴之城。<a id="a-5b"></a>皆是众生随差别情。<a id="a-5c"></a>起自他见。<a id="a-5d"></a>则影分多月。<a id="a-5e"></a>迹任殊形。<a id="a-5f"></a>不离一真。<a id="a-5g"></a>各现心水。<a id="a-5h"></a>故融大师云。<a id="a-5i"></a>不离五阴有佛。<a id="a-5j"></a>经言。<a id="a-5k"></a>如心佛亦尔。<a id="a-5l"></a>如佛众生然。<a id="a-5m"></a>又云。<a id="a-5n"></a>离心求菩提。<a id="a-5o"></a>譬如天与地。<a id="a-5p"></a>那有丈六身。<a id="a-5q"></a>身无丈六也。<a id="a-5r"></a>大品云。<a id="a-5s"></a>不以身为佛。<a id="a-5t"></a>用种智为佛。<a id="a-5u"></a>若相好是佛。<a id="a-5v"></a>轮王是也。<a id="a-5w"></a>今多许人身中佛。<a id="a-5x"></a>那不见。<a id="a-5y"></a>为烦恼故。<a id="a-5z"></a>经云。<a id="a-60"></a>具烦恼众生。<a id="a-61"></a>虽近而不见。<a id="a-62"></a>只在身内。<a id="a-63"></a>甚近而不见。<a id="a-64"></a>又我等无智故。<a id="a-65"></a>不觉内衣里。<a id="a-66"></a>有无价宝珠。<a id="a-67"></a>乃至心者。<a id="a-68"></a>信也。<a id="a-69"></a>谓有前识。<a id="a-6A"></a>法随相行。<a id="a-6B"></a>则烦恼名识。<a id="a-6C"></a>不名心也。<a id="a-6D"></a>意者。<a id="a-6E"></a>忆也。<a id="a-6F"></a>忆想前境起于妄。<a id="a-6G"></a>并是妄识。<a id="a-6H"></a>不干心事。<a id="a-6I"></a>心非有无。<a id="a-6J"></a>有无不染。<a id="a-6K"></a>心非垢净。<a id="a-6L"></a>垢净不污。<a id="a-6M"></a>乃至迷悟凡圣行来去住。<a id="a-6N"></a>并是妄识非心。<a id="a-6O"></a>心本不生。<a id="a-6P"></a>今亦无灭。<a id="a-6Q"></a>若知自心如此。<a id="a-6R"></a>佛亦然。<a id="a-6S"></a>故云直心是道场。<a id="a-6T"></a>无虚假故。<a id="a-6U"></a>经云。<a id="a-6V"></a>世间如是身。<a id="a-6W"></a>诸佛身亦然。<a id="a-6X"></a>了知其自性。<a id="a-6Y"></a>是则说名佛。<a id="a-6Z"></a>是以一身无量身。<a id="a-6a"></a>皆同佛体。<a id="a-6b"></a>以无性理同故。<a id="a-6c"></a>所以志公云。<a id="a-6d"></a>食时辰。<a id="a-6e"></a>无明本是释迦身。<a id="a-6f"></a>坐卧不知元是道。<a id="a-6g"></a>作么忙忙受苦辛。<a id="a-6h"></a>华严私记云。<a id="a-6i"></a>从如是我闻已来。<a id="a-6j"></a>乃至一切经中。<a id="a-6k"></a>菩萨众。<a id="a-6l"></a>声闻众。<a id="a-6m"></a>庄严具。<a id="a-6n"></a>华幡幢盖。<a id="a-6o"></a>七珍宝等事。<a id="a-6p"></a>并是如来净业所起。<a id="a-6q"></a>或作法名云名。<a id="a-6r"></a>并是净心中事。<a id="a-6s"></a>文殊则是众生现行分别心。<a id="a-6t"></a>普贤则是众生尘劳业行心。<a id="a-6u"></a>观音即是众生大悲心。<a id="a-6v"></a>势至即众生志智心。<a id="a-6w"></a>如华严经云。<a id="a-6x"></a>一切处文殊者。<a id="a-6y"></a>文殊虽东来。<a id="a-6z"></a>而即一切处。<a id="a-70"></a>以是法界之身。<a id="a-71"></a>不动之智。<a id="a-72"></a>触境斯了。<a id="a-73"></a>六根三业。<a id="a-74"></a>尽是文殊。<a id="a-75"></a>实相体周。<a id="a-76"></a>万像森罗。<a id="a-77"></a>无非般若。<a id="a-78"></a>何有一处非文殊哉。<a id="a-79"></a>净名疏云。<a id="a-7A"></a>定自在王菩萨者。<a id="a-7B"></a>用一心三观。<a id="a-7C"></a>能观心性。<a id="a-7D"></a>名为上定。<a id="a-7E"></a>得此上定。<a id="a-7F"></a>于一切真俗禅定。<a id="a-7G"></a>即得自在如国王也。<a id="a-7H"></a>宝积菩萨者。<a id="a-7I"></a>一心三观。<a id="a-7J"></a>正观心性虽空。<a id="a-7K"></a>具足万行之法宝聚。<a id="a-7L"></a>故名宝积也。<a id="a-7M"></a>妙生菩萨者。<a id="a-7N"></a>观心不生。<a id="a-7O"></a>则一切法不生。<a id="a-7P"></a>般若妙生也。<a id="a-7Q"></a>故经云。<a id="a-7R"></a>色不生。<a id="a-7S"></a>般若生。<a id="a-7T"></a>观世音菩萨者。<a id="a-7U"></a>请观音经云。<a id="a-7V"></a>观于心脉。<a id="a-7W"></a>使想一处。<a id="a-7X"></a>即见观世音也。<a id="a-7Y"></a>如是等菩萨。<a id="a-7Z"></a>随举一观门。<a id="a-7a"></a>别以标菩萨名。<a id="a-7b"></a>引物归心。<a id="a-7c"></a>若一人各具一切观门。<a id="a-7d"></a>即名字互通。<a id="a-7e"></a>即是字等。<a id="a-7f"></a>语等。<a id="a-7g"></a>身等。<a id="a-7h"></a>法等。<a id="a-7i"></a>以一切法。<a id="a-7j"></a>本自无名。<a id="a-7k"></a>无名而有名者。<a id="a-7l"></a>皆从心起故。<a id="a-7m"></a>心即名也。<a id="a-7n"></a>其能如是解者。<a id="a-7o"></a>即于正观心中。<a id="a-7p"></a>见一切菩萨诸佛也。<a id="a-7q"></a>乃至声闻十大弟子。<a id="a-7r"></a>皆是自心十善法数。<a id="a-7s"></a>又云。<a id="a-7t"></a>十心数者。<a id="a-7u"></a>三藏教毗昙偈云。<a id="a-7v"></a>想欲更乐慧。<a id="a-7w"></a>念思及解脱。<a id="a-7x"></a>作意于境界。<a id="a-7y"></a>三摩提以痛。<a id="a-7z"></a>此心通大地。<a id="a-80"></a>数法。<a id="a-81"></a>扶心王。<a id="a-82"></a>起一切诸心。<a id="a-83"></a>数如国。<a id="a-84"></a>有十臣。<a id="a-85"></a>共辅佐一主。<a id="a-86"></a>若君臣共行非道。<a id="a-87"></a>国内人民。<a id="a-88"></a>悉皆作恶。<a id="a-89"></a>君臣相辅共行正治。<a id="a-8A"></a>国内人民。<a id="a-8B"></a>悉皆有道。<a id="a-8C"></a>今众生有心王。<a id="a-8D"></a>通十心数。<a id="a-8E"></a>若念不善。<a id="a-8F"></a>即有无量。<a id="a-8G"></a>不善烦恼数法起。<a id="a-8H"></a>若心王十数相扶念善。<a id="a-8I"></a>即有无量诸善功德智慧心数而起也。<a id="a-8J"></a>复次。<a id="a-8K"></a>心王即是师。<a id="a-8L"></a>十数即是十弟子。<a id="a-8M"></a>如师资共作恶。<a id="a-8N"></a>即化一切人皆恶。<a id="a-8O"></a>如师资共作善。<a id="a-8P"></a>则化一切人修善。<a id="a-8Q"></a>心王及十心数法亦如是。<a id="a-8R"></a>故此经云。<a id="a-8S"></a>弟子众尘劳。<a id="a-8T"></a>随意之所转也。<a id="a-8U"></a>今一切众生。<a id="a-8V"></a>皆有心王十通心数法。<a id="a-8W"></a>若遇天魔外道。<a id="a-8X"></a>爱论见论。<a id="a-8Y"></a>即起诸烦恼。<a id="a-8Z"></a>流转生死。<a id="a-8a"></a>如为恶君恶臣。<a id="a-8b"></a>恶师恶弟子之所化也。<a id="a-8c"></a>今佛为法王。<a id="a-8d"></a>十弟子为法臣。<a id="a-8e"></a>即是正法之师。<a id="a-8f"></a>正法弟子。<a id="a-8g"></a>用慧行行行正法。<a id="a-8h"></a>共化众生。<a id="a-8i"></a>心王十通心数法。<a id="a-8j"></a>若众生信受。<a id="a-8k"></a>修行慧行。<a id="a-8l"></a>即见论诸烦恼灭。<a id="a-8m"></a>成一切见道无量诸善心数法也。<a id="a-8n"></a>若众生信受。<a id="a-8o"></a>修习行行。<a id="a-8p"></a>即破一切天魔生死不善诸心数法。<a id="a-8q"></a>成修道无量善心数法也。<a id="a-8r"></a>故经云。<a id="a-8s"></a>心王若正。<a id="a-8t"></a>则六臣不邪。<a id="a-8u"></a>复次此十数。<a id="a-8v"></a>即是十法门。<a id="a-8w"></a>悉能通入涅槃也。<a id="a-8x"></a>初以十数为种子。<a id="a-8y"></a>从此修习。<a id="a-8z"></a>遂致成道。<a id="a-90"></a>如合抱之树。<a id="a-91"></a>起于毫末也。<a id="a-92"></a>今法王欲以半满之教。<a id="a-93"></a>化诸众生。<a id="a-94"></a>先当随其乐欲。<a id="a-95"></a>故此经云。<a id="a-96"></a>先以欲句牵。<a id="a-97"></a>后令入佛智也。<a id="a-98"></a>今十弟子各弘一法者。<a id="a-99"></a>人以类聚。<a id="a-9A"></a>物以群分。<a id="a-9B"></a>随其乐欲。<a id="a-9C"></a>各用一行法门。<a id="a-9D"></a>摄为眷属也。<a id="a-9E"></a>虽各掌一法门。<a id="a-9F"></a>何曾不具十德。<a id="a-9G"></a>如十心数。<a id="a-9H"></a>随有一起。<a id="a-9I"></a>十数即随起。<a id="a-9J"></a>虽用一数当名。<a id="a-9K"></a>而实有十数也。<a id="a-9L"></a>别对十弟子者。<a id="a-9M"></a>初想数。<a id="a-9N"></a>即对富楼那。<a id="a-9O"></a>想数偏强从想入道。<a id="a-9P"></a>是故声闻弟子中。<a id="a-9Q"></a>说法第一也。<a id="a-9R"></a>成论云。<a id="a-9S"></a>识得实法。<a id="a-9T"></a>想得假名。<a id="a-9U"></a>富楼那用想数分明。<a id="a-9V"></a>故能分别名相。<a id="a-9W"></a>无碍。<a id="a-9X"></a>辩才无滞。<a id="a-9Y"></a>于说法人中。<a id="a-9Z"></a>最为第一。<a id="a-9a"></a>欲数。<a id="a-9b"></a>对大迦葉。<a id="a-9c"></a>用善欲数入道故。<a id="a-9d"></a>诸弟子中。<a id="a-9e"></a>头陀第一也。<a id="a-9f"></a>一切善法。<a id="a-9g"></a>欲为其本。<a id="a-9h"></a>迦葉绝世荣华。<a id="a-9i"></a>志存出要。<a id="a-9j"></a>乐在山林。<a id="a-9k"></a>是则善欲心发。<a id="a-9l"></a>舍世恶欲也。<a id="a-9m"></a>更乐。<a id="a-9n"></a>对迦栴延。<a id="a-9o"></a>即起此数。<a id="a-9p"></a>研核义理入道故。<a id="a-9q"></a>声闻中。<a id="a-9r"></a>论义第一也。<a id="a-9s"></a>问答往复。<a id="a-9t"></a>更相涉入。<a id="a-9u"></a>论义不穷。<a id="a-9v"></a>无滞无阙。<a id="a-9w"></a>以其偏修更乐数故。<a id="a-9x"></a>能如是也。<a id="a-9y"></a>慧数。<a id="a-9z"></a>对身子。<a id="a-A0"></a>用慧数入道故。<a id="a-A1"></a>于诸声闻中。<a id="a-A2"></a>智慧第一。<a id="a-A3"></a>法轮之将也。<a id="a-A4"></a>念数。<a id="a-A5"></a>对优波离。<a id="a-A6"></a>用念持律入道。<a id="a-A7"></a>于诸声闻中。<a id="a-A8"></a>持律第一也。<a id="a-A9"></a>忆持不忘。<a id="a-AA"></a>名之为念。<a id="a-AB"></a>波离身口对缘。<a id="a-AC"></a>诠量轻重而无忘失。<a id="a-AD"></a>持律之上也。<a id="a-AE"></a>思数。<a id="a-AF"></a>对罗云。<a id="a-AG"></a>因秘行入道。<a id="a-AH"></a>诸声闻中密行第一也。<a id="a-AI"></a>行阴。<a id="a-AJ"></a>即是思数。<a id="a-AK"></a>思数若利。<a id="a-AL"></a>修诸戒行。<a id="a-AM"></a>覆藏功德。<a id="a-AN"></a>密行之上也。<a id="a-AO"></a>解脱。<a id="a-AP"></a>对善吉。<a id="a-AQ"></a>用此数法。<a id="a-AR"></a>修空解脱入道故。<a id="a-AS"></a>诸声闻中。<a id="a-AT"></a>解空第一。<a id="a-AU"></a>无诤三昧。<a id="a-AV"></a>萧然独脱。<a id="a-AW"></a>不与物竞也。<a id="a-AX"></a>作意境界。<a id="a-AY"></a>忆数。<a id="a-AZ"></a>对阿那律。<a id="a-Aa"></a>因其失眼。<a id="a-Ab"></a>佛令起此。<a id="a-Ac"></a>数修天眼入道故。<a id="a-Ad"></a>声闻中。<a id="a-Ae"></a>天眼第一。<a id="a-Af"></a>夫修天眼。<a id="a-Ag"></a>必须住心缘境。<a id="a-Ah"></a>取日月星光相而修。<a id="a-Ai"></a>发天眼通也。<a id="a-Aj"></a>三摩提数。<a id="a-Ak"></a>对目连。<a id="a-Al"></a>是定数偏利。<a id="a-Am"></a>修此定进道故。<a id="a-An"></a>诸声闻中。<a id="a-Ao"></a>禅定第一。<a id="a-Ap"></a>痛数。<a id="a-Aq"></a>对阿难。<a id="a-Ar"></a>当受数强利。<a id="a-As"></a>听受闻持以入道故。<a id="a-At"></a>诸声闻中。<a id="a-Au"></a>多闻总持第一。<a id="a-Av"></a>痛。<a id="a-Aw"></a>通。<a id="a-Ax"></a>言受。<a id="a-Ay"></a>以领纳为义故。<a id="a-Az"></a>此数分明领持佛法。<a id="a-B0"></a>如完器盛水也。<a id="a-B1"></a>是十数弟子共辅如来。<a id="a-B2"></a>庄严半满四枯四荣之教。<a id="a-B3"></a>引众生入中道。<a id="a-B4"></a>见佛性。<a id="a-B5"></a>住大涅槃。<a id="a-B6"></a>即是住不思议解脱也。<a id="a-B7"></a>是知自利实行。<a id="a-B8"></a>利他权门。<a id="a-B9"></a>若师若弟。<a id="a-BA"></a>若教若观。<a id="a-BB"></a>终不出众生心数法门。<a id="a-BC"></a>一一同归宗镜。<a id="a-BD"></a>乃至一切言说义理。<a id="a-BE"></a>行位进修。<a id="a-BF"></a>悉皆是心。<a id="a-BG"></a>无不收尽。<a id="a-BH"></a>以一切语言。<a id="a-BI"></a>由觉观心。<a id="a-BJ"></a>一切诸行。<a id="a-BK"></a>由于思心。<a id="a-BL"></a>一切义理。<a id="a-BM"></a>由于慧心故。<a id="a-BN"></a>又心王即佛宝。<a id="a-BO"></a>心数。<a id="a-BP"></a>即僧宝。<a id="a-BQ"></a>所缘实际。<a id="a-BR"></a>无王无数。<a id="a-BS"></a>即法宝。<a id="a-BT"></a>善入实际。<a id="a-BU"></a>王数之功力用足矣。<a id="a-BV"></a>心心数法不行。<a id="a-BW"></a>故名行般若波罗蜜。<a id="a-BX"></a>普贤观云。<a id="a-BY"></a>观心无心。<a id="a-BZ"></a>法不住法。<a id="a-Ba"></a>我心自空。<a id="a-Bb"></a>罪福无主。<a id="a-Bc"></a>即是无心无数。<a id="a-Bd"></a>名为正观。<a id="a-Be"></a>是心数尘劳若不尽者。<a id="a-Bf"></a>观则不讫。<a id="a-Bg"></a>故经言。<a id="a-Bh"></a>众生不度。<a id="a-Bi"></a>我不成正觉。<a id="a-Bj"></a>即此意也。<a id="a-Bk"></a>若能如是解者。<a id="a-Bl"></a>无一佛菩萨名。<a id="a-Bm"></a>及一法门。<a id="a-Bn"></a>不于正观心中现。<a id="a-Bo"></a>故法华经云。<a id="a-Bp"></a>若有人信汝所说。<a id="a-Bq"></a>则为见我。<a id="a-Br"></a>亦见于汝。<a id="a-Bs"></a>及比丘僧。<a id="a-Bt"></a>并诸菩萨。<a id="a-Bu"></a>何者。<a id="a-Bv"></a>闻经心信无疑。<a id="a-Bw"></a>觉此信心明净。<a id="a-Bx"></a>即是见佛。<a id="a-By"></a>慧数分明。<a id="a-Bz"></a>是见身子。<a id="a-C0"></a>诸数分明。<a id="a-C1"></a>是见众比丘。<a id="a-C2"></a>慈悲心净。<a id="a-C3"></a>是见菩萨。<a id="a-C4"></a>黄檗和尚云。<a id="a-C5"></a>诸佛与一切众生。<a id="a-C6"></a>唯是一心。<a id="a-C7"></a>更无别法。<a id="a-C8"></a>觉心即是。<a id="a-C9"></a>唯此一心即是佛。<a id="a-CA"></a>见此心即是见佛。<a id="a-CB"></a>佛即是心。<a id="a-CC"></a>心即是众生。<a id="a-CD"></a>众生即是佛。<a id="a-CE"></a>佛即是心。<a id="a-CF"></a>为众生时。<a id="a-CG"></a>此心亦不减。<a id="a-CH"></a>为佛时。<a id="a-CI"></a>此心亦不添。<a id="a-CJ"></a>但悟一心。<a id="a-CK"></a>更无少法可得。<a id="a-CL"></a>此即真佛。<a id="a-CM"></a>文殊当真空无碍之理。<a id="a-CN"></a>普贤当离相无尽之行。<a id="a-CO"></a>诸大菩萨所表。<a id="a-CP"></a>人皆有之。<a id="a-CQ"></a>不离一心。<a id="a-CR"></a>悟之即是。<a id="a-CS"></a>但能无心。<a id="a-CT"></a>便是究竟。<a id="a-CU"></a>学道人。<a id="a-CV"></a>不直下无心。<a id="a-CW"></a>累劫修行。<a id="a-CX"></a>终不成道。<a id="a-CY"></a>不如言下自认取本法。<a id="a-CZ"></a>此法即心。<a id="a-Ca"></a>心外无法。<a id="a-Cb"></a>绝诸思量。<a id="a-Cc"></a>故曰言语道断。<a id="a-Cd"></a>心行处灭。<a id="a-Ce"></a>此心是本原清净佛。<a id="a-Cf"></a>蠢动畜生。<a id="a-Cg"></a>与佛菩萨一体。<a id="a-Ch"></a>只为妄想分别。<a id="a-Ci"></a>造种种业果。<a id="a-Cj"></a>本佛上实无一物。<a id="a-Ck"></a>虚通寂静。<a id="a-Cl"></a>明妙安乐而已。<a id="a-Cm"></a>但于见闻觉知认取本心。<a id="a-Cn"></a>然本心不属见闻觉知。<a id="a-Co"></a>亦不离见闻觉知。<a id="a-Cp"></a>但莫于见闻觉知上起解。<a id="a-Cq"></a>亦不离见闻觉知觅心。<a id="a-Cr"></a>不即不离。<a id="a-Cs"></a>不住不着。<a id="a-Ct"></a>世人闻道。<a id="a-Cu"></a>诸佛皆传心法。<a id="a-Cv"></a>将谓心上别有一法可证可取。<a id="a-Cw"></a>遂将心觅法。<a id="a-Cx"></a>不知心即是法。<a id="a-Cy"></a>法即是心。<a id="a-Cz"></a>不可将心更求于心。<a id="a-D0"></a>历千劫终无得日。<a id="a-D1"></a>不如当下无心。<a id="a-D2"></a>便是本法。<a id="a-D3"></a>乃至出家。<a id="a-D4"></a>皆不出一念心地。<a id="a-D5"></a>故香严和尚偈云。<a id="a-D6"></a>从来求出家。<a id="a-D7"></a>未详出家称。<a id="a-D8"></a>起坐只寻常。<a id="a-D9"></a>更无少殊胜。<a id="a-DA"></a>以心外更无别出家法。<a id="a-DB"></a>有何胜境可求所以净名经云。<a id="a-DC"></a>无利无功德。<a id="a-DD"></a>是名出家。<a id="a-DE"></a>则阿难未悟斯宗。<a id="a-DF"></a>但观如来胜相求身出家。<a id="a-DG"></a>遂忏悔云。<a id="a-DH"></a>我身虽出家。<a id="a-DI"></a>心不入道。<a id="a-DJ"></a>台教云。<a id="a-DK"></a>观一念心。<a id="a-DL"></a>净若虚空。<a id="a-DM"></a>不为二边桎梏所碍。<a id="a-DN"></a>平等大慧。<a id="a-DO"></a>无住无著。<a id="a-DP"></a>即名出家。<a id="a-DQ"></a>以中观自资活法身慧命。<a id="a-DR"></a>名为乞士。<a id="a-DS"></a>观五住烦恼。<a id="a-DT"></a>即是菩提。<a id="a-DU"></a>是名破恶。<a id="a-DV"></a>一切诸边颠倒。<a id="a-DW"></a>无非中道。<a id="a-DX"></a>即是怖魔。<a id="a-DY"></a>天台拾得颂云。<a id="a-DZ"></a>无嗔是持戒。<a id="a-Da"></a>心净是出家。<a id="a-Db"></a>我性与汝合。<a id="a-Dc"></a>一切法无差。<a id="a-Dd"></a>夫出尘之人。<a id="a-De"></a>心不依物故。<a id="a-Df"></a>经云。<a id="a-Dg"></a>出家放旷。<a id="a-Dh"></a>犹若虚空。<a id="a-Di"></a>志公歌云。<a id="a-Dj"></a>言下不求无处所。<a id="a-Dk"></a>暂时唤作出家人。<a id="a-Dl"></a>所以先德云。<a id="a-Dm"></a>汝若悟此事了。<a id="a-Dn"></a>但随时着衣吃饭。<a id="a-Do"></a>任运腾腾。<a id="a-Dp"></a>故知此事。<a id="a-Dq"></a>唯自己知。<a id="a-Dr"></a>别无方便。<a id="a-Ds"></a>故云一饮一啄。<a id="a-Dt"></a>各自有分。<a id="a-Du"></a>岂非悟心出家。<a id="a-Dv"></a>非从事得。<a id="a-Dw"></a>又云。<a id="a-Dx"></a>观一一心中。<a id="a-Dy"></a>皆具王数。<a id="a-Dz"></a>为成观故。<a id="a-E0"></a>王数相扶而取开悟。<a id="a-E1"></a>或于想数入道。<a id="a-E2"></a>或于欲数入道。<a id="a-E3"></a>随所宜者。<a id="a-E4"></a>心王心数而共攻之。<a id="a-E5"></a>化取尘劳诸心。<a id="a-E6"></a>而作佛事。<a id="a-E7"></a>作此观未悟。<a id="a-E8"></a>观行。<a id="a-E9"></a>如乳。<a id="a-EA"></a>若发无漏观行。<a id="a-EB"></a>如酪。<a id="a-EC"></a>若破尘沙。<a id="a-ED"></a>如生熟酥。<a id="a-EE"></a>若破无明观。<a id="a-EF"></a>如醍醐。<a id="a-EG"></a>至醍醐时。<a id="a-EH"></a>王数功毕。<a id="a-EI"></a>大宝积经偈云。<a id="a-EJ"></a>如来观众生。<a id="a-EK"></a>于法建立者。<a id="a-EL"></a>以心能知心。<a id="a-EM"></a>彼则真佛子。<a id="a-EN"></a>故云从佛口生。<a id="a-EO"></a>从法化生。<a id="a-EP"></a>以知心故。<a id="a-EQ"></a>一切法门如在掌中。<a id="a-ER"></a>为未知者方便解释。<a id="a-ES"></a>皆令信入。<a id="a-ET"></a>此宗镜内。<a id="a-EU"></a>则无有一法而非佛事。<a id="a-EV"></a>饮食为佛事者。<a id="a-EW"></a>净名疏云。<a id="a-EX"></a>于法等者于食亦等。<a id="a-EY"></a>如大品经云。<a id="a-EZ"></a>一切法趣味。<a id="a-Ea"></a>是趣不过。<a id="a-Eb"></a>味尚不可得。<a id="a-Ec"></a>云何当有趣非趣。<a id="a-Ed"></a>今言。<a id="a-Ee"></a>一切法趣味。<a id="a-Ef"></a>味即是食。<a id="a-Eg"></a>当知食即是不思议法界。<a id="a-Eh"></a>以食中含受一切法。<a id="a-Ei"></a>一切法不出食法界也。<a id="a-Ej"></a>食若是有。<a id="a-Ek"></a>一切法是有。<a id="a-El"></a>食若是无。<a id="a-Em"></a>一切法皆无。<a id="a-En"></a>今食不可思议故。<a id="a-Eo"></a>尚不见是有。<a id="a-Ep"></a>云何当有趣。<a id="a-Eq"></a>尚不见是无。<a id="a-Er"></a>云何当有非趣。<a id="a-Es"></a>若观食不见趣非趣。<a id="a-Et"></a>即是中道三昧。<a id="a-Eu"></a>名真法喜禅悦之食。<a id="a-Ev"></a>而能通达趣非趣法。<a id="a-Ew"></a>即双照二谛。<a id="a-Ex"></a>得二谛三昧法喜禅悦之食。<a id="a-Ey"></a>是名食等。<a id="a-Ez"></a>诸法亦等者。<a id="a-F0"></a>一切诸法趣阴入界。<a id="a-F1"></a>乃至一切种智。<a id="a-F2"></a>阴入界。<a id="a-F3"></a>一切种智不可得故。<a id="a-F4"></a>云何当有趣非趣。<a id="a-F5"></a>而宛然具足趣非趣者。<a id="a-F6"></a>则一切诸法皆有三谛之理。<a id="a-F7"></a>如智度论明。<a id="a-F8"></a>一刹那中。<a id="a-F9"></a>有生住灭三相之喻也。<a id="a-FA"></a>又如香积佛国之香饭。<a id="a-FB"></a>经云。<a id="a-FC"></a>无尽戒定慧。<a id="a-FD"></a>解脱。<a id="a-FE"></a>解脱知见。<a id="a-FF"></a>功德具足者。<a id="a-FG"></a>所食之余。<a id="a-FH"></a>终不可尽。<a id="a-FI"></a>以一心真如无尽之理。<a id="a-FJ"></a>五分法身资熏之功。<a id="a-FK"></a>自体性空无作妙用。<a id="a-FL"></a>岂有尽乎。<a id="a-FM"></a>又云。<a id="a-FN"></a>若未发大乘意食此饭者。<a id="a-FO"></a>至发意乃消。<a id="a-FP"></a>已发意食此饭者。<a id="a-FQ"></a>得无生忍。<a id="a-FR"></a>然后乃消。<a id="a-FS"></a>已得无生忍食此饭者。<a id="a-FT"></a>至一生补处。<a id="a-FU"></a>然后乃消。<a id="a-FV"></a>譬如有药。<a id="a-FW"></a>名曰上味。<a id="a-FX"></a>其有服者。<a id="a-FY"></a>身诸毒灭。<a id="a-FZ"></a>然后乃消。<a id="a-Fa"></a>此饭如是。<a id="a-Fb"></a>灭除一切诸烦恼毒。<a id="a-Fc"></a>然后乃消。<a id="a-Fd"></a>如诸大菩萨。<a id="a-Fe"></a>虽复舍生受生。<a id="a-Ff"></a>后身之中。<a id="a-Fg"></a>识中有种子。<a id="a-Fh"></a>种子遇缘。<a id="a-Fi"></a>还生。<a id="a-Fj"></a>香饭。<a id="a-Fk"></a>相续不断。<a id="a-Fl"></a>流至初地。<a id="a-Fm"></a>发无漏心。<a id="a-Fn"></a>断惑证真。<a id="a-Fo"></a>名之为消。<a id="a-Fp"></a>非是食灭名为消也。<a id="a-Fq"></a>故知食此饭者。<a id="a-Fr"></a>何法不消。<a id="a-Fs"></a>又云。<a id="a-Ft"></a>彼国菩萨。<a id="a-Fu"></a>闻香入律。<a id="a-Fv"></a>即获一切德藏三昧。<a id="a-Fw"></a>得此三昧者。<a id="a-Fx"></a>菩萨所有功德。<a id="a-Fy"></a>皆悉具足。<a id="a-Fz"></a>是以若从香入法界。<a id="a-G0"></a>自身即是众香世界。<a id="a-G1"></a>自心即是香积如来。<a id="a-G2"></a>无量功德。<a id="a-G3"></a>一心圆满。<a id="a-G4"></a>悟入此者。<a id="a-G5"></a>何假外求。<a id="a-G6"></a>香界既然。<a id="a-G7"></a>十八界亦尔。<a id="a-G8"></a>尽是栖神之地。<a id="a-G9"></a>皆为得道之场。<a id="a-GA"></a>如阿难白佛言。<a id="a-GB"></a>未曾有也。<a id="a-GC"></a>世尊。<a id="a-GD"></a>此香饭能作佛事。<a id="a-GE"></a>佛言。<a id="a-GF"></a>如是如是。<a id="a-GG"></a>阿难。<a id="a-GH"></a>或有佛土。<a id="a-GI"></a>以佛光明而作佛事。<a id="a-GJ"></a>有以诸菩萨而作佛事。<a id="a-GK"></a>有以佛所化人而作佛事。<a id="a-GL"></a>有以菩提树而作佛事。<a id="a-GM"></a>有以佛衣服卧具而作佛事。<a id="a-GN"></a>有以饭食而作佛事。<a id="a-GO"></a>有以园林台观而作佛事。<a id="a-GP"></a>有以三十二相八十随形好而作佛事。<a id="a-GQ"></a>有以佛身而作佛事。<a id="a-GR"></a>有以虚空而作佛事。<a id="a-GS"></a>众生应以此缘。<a id="a-GT"></a>得入律行。<a id="a-GU"></a>有以梦。<a id="a-GV"></a>幻。<a id="a-GW"></a>影。<a id="a-GX"></a>响。<a id="a-GY"></a>镜中像。<a id="a-GZ"></a>水中月。<a id="a-Ga"></a>热时焰。<a id="a-Gb"></a>如是等喻而作佛事。<a id="a-Gc"></a>有以音声语言文字而作佛事。<a id="a-Gd"></a>或有清净佛土。<a id="a-Ge"></a>寂寞。<a id="a-Gf"></a>无言。<a id="a-Gg"></a>无说。<a id="a-Gh"></a>无示无识。<a id="a-Gi"></a>无作无为。<a id="a-Gj"></a>而作佛事。<a id="a-Gk"></a>如是阿难。<a id="a-Gl"></a>诸佛威仪进止。<a id="a-Gm"></a>诸所施为。<a id="a-Gn"></a>无非佛事。<a id="a-Go"></a>阿难。<a id="a-Gp"></a>有此四魔八万四千诸烦恼门。<a id="a-Gq"></a>而诸众生为之疲劳。<a id="a-Gr"></a>诸佛即以此法而作佛事。<a id="a-Gs"></a>是名入一切诸佛法门。<a id="a-Gt"></a>菩萨入此门者。<a id="a-Gu"></a>若见一切净好佛土。<a id="a-Gv"></a>不以为喜。<a id="a-Gw"></a>不贪不高。<a id="a-Gx"></a>若见一切不净佛土。<a id="a-Gy"></a>不以为忧。<a id="a-Gz"></a>不碍不没。<a id="a-H0"></a>但于诸佛生清净心。<a id="a-H1"></a>欢喜恭敬。<a id="a-H2"></a>未曾有也。<a id="a-H3"></a>诸佛如来。<a id="a-H4"></a>功德平等。<a id="a-H5"></a>为教化众生故。<a id="a-H6"></a>而现佛土不同。<a id="a-H7"></a>阿离。<a id="a-H8"></a>汝见诸佛国土地有若干。<a id="a-H9"></a>而虚空无若干也。<a id="a-HA"></a>如是见诸佛色身有若干耳。<a id="a-HB"></a>其无碍慧无若干也。<a id="a-HC"></a>又如华严经中。<a id="a-HD"></a>具足优婆夷。<a id="a-HE"></a>得菩萨无尽福德藏解脱门。<a id="a-HF"></a>能于如是一小器中。<a id="a-HG"></a>随诸众生种种欲乐。<a id="a-HH"></a>出生种种美味饮食。<a id="a-HI"></a>悉令充满。<a id="a-HJ"></a>乃至东方一世界。<a id="a-HK"></a>不可说不可说佛刹微尘数世界中。<a id="a-HL"></a>所有一生所系菩萨。<a id="a-HM"></a>食我食已。<a id="a-HN"></a>皆菩提树下。<a id="a-HO"></a>坐于道场。<a id="a-HP"></a>降伏魔界。<a id="a-HQ"></a>成阿耨多罗三藐三菩提。<a id="a-HR"></a>如东方。<a id="a-HS"></a>南西北方四维上下。<a id="a-HT"></a>亦复如是。<a id="a-HU"></a>又如明智居士。<a id="a-HV"></a>得随意出生福德藏解脱门。<a id="a-HW"></a>尔时居士。<a id="a-HX"></a>知众普集。<a id="a-HY"></a>须臾系念。<a id="a-HZ"></a>仰视虚空。<a id="a-Ha"></a>如其所须。<a id="a-Hb"></a>悉从空下。<a id="a-Hc"></a>一切众会。<a id="a-Hd"></a>普皆满足。<a id="a-He"></a>然后复为说种种法。<a id="a-Hf"></a>所谓得美食而充足者。<a id="a-Hg"></a>与说种种集福德行。<a id="a-Hh"></a>离贫穷行。<a id="a-Hi"></a>知诸法行。<a id="a-Hj"></a>成就法喜禅悦食行。<a id="a-Hk"></a>修习具足诸相好行。<a id="a-Hl"></a>增长成就难屈伏行。<a id="a-Hm"></a>善能了达无上食行。<a id="a-Hn"></a>成就无尽大威德力降魔怨行。<a id="a-Ho"></a>得好饮而充足者。<a id="a-Hp"></a>与其说法。<a id="a-Hq"></a>令于生死。<a id="a-Hr"></a>舍离爱着。<a id="a-Hs"></a>入佛法味等。<a id="a-Ht"></a>且如优婆夷器内。<a id="a-Hu"></a>明智居士空中。<a id="a-Hv"></a>随意而出无限珍羞。<a id="a-Hw"></a>系念而雨众多美食。<a id="a-Hx"></a>凡来求者。<a id="a-Hy"></a>皆赴所须。<a id="a-Hz"></a>得之者。<a id="a-I0"></a>尽证法门。<a id="a-I1"></a>食之者。<a id="a-I2"></a>咸成妙道。<a id="a-I3"></a>可谓无一尘而不具足佛事。<a id="a-I4"></a>无一法而不圆满正宗。<a id="a-I5"></a>但随众生心。<a id="a-I6"></a>应所知量。<a id="a-I7"></a>循业发现。<a id="a-I8"></a>所见不同。<a id="a-I9"></a>外道见为自然。<a id="a-IA"></a>凡夫见为生死。<a id="a-IB"></a>声闻见为四谛。<a id="a-IC"></a>缘觉见为因缘。<a id="a-ID"></a>小菩萨见为但空。<a id="a-IE"></a>大菩萨见为中道。<a id="a-IF"></a>诸佛见为实相。<a id="a-IG"></a>若入宗镜。<a id="a-IH"></a>诸见并融。<a id="a-II"></a>色尘为佛事者。<a id="a-IJ"></a>如频婆娑罗王。<a id="a-IK"></a>因佛口放五色光照顶。<a id="a-IL"></a>后证阿那含果。<a id="a-IM"></a>又如宝积等五百长者。<a id="a-IN"></a>见佛净土。<a id="a-IO"></a>证无生法忍。<a id="a-IP"></a>此是睹色也。<a id="a-IQ"></a>香尘为佛事者。<a id="a-IR"></a>即香饭普熏三千大千。<a id="a-IS"></a>及欲色界。<a id="a-IT"></a>诸天闻香入室。<a id="a-IU"></a>又烧香者。<a id="a-IV"></a>谓以智火发辉。<a id="a-IW"></a>万行普周遍故。<a id="a-IX"></a>涂香者。<a id="a-IY"></a>以性净水和之饰法身故。<a id="a-IZ"></a>粖香者。<a id="a-Ia"></a>以金刚智破令无实故。<a id="a-Ib"></a>又如慈悲不净观等断诸恶者。<a id="a-Ic"></a>如安息香能辟恶邪。<a id="a-Id"></a>正见智慧无恶不断。<a id="a-Ie"></a>又十善行等生欢喜香。<a id="a-If"></a>如沉檀等。<a id="a-Ig"></a>即摄根器。<a id="a-Ih"></a>行施悦自他等。<a id="a-Ii"></a>味尘为佛事者。<a id="a-Ij"></a>食此饭者。<a id="a-Ik"></a>身安快乐。<a id="a-Il"></a>譬如乐庄严国。<a id="a-Im"></a>触尘为佛事者。<a id="a-In"></a>以手扪摸我。<a id="a-Io"></a>一何快乃尔。<a id="a-Ip"></a>光明为佛事者。<a id="a-Iq"></a>涅槃经云。<a id="a-Ir"></a>遇斯光者。<a id="a-Is"></a>一切烦恼皆悉消除。<a id="a-It"></a>夫放光者。<a id="a-Iu"></a>即是一心智慧之光。<a id="a-Iv"></a>以能照万法之性故。<a id="a-Iw"></a>即不随尘堕其愚闇。<a id="a-Ix"></a>如义海云。<a id="a-Iy"></a>显光明者。<a id="a-Iz"></a>谓见尘法界真如事理之时。<a id="a-J0"></a>显了分明。<a id="a-J1"></a>此是智慧光明照也。<a id="a-J2"></a>若无智光。<a id="a-J3"></a>则理事不显。<a id="a-J4"></a>但见法时。<a id="a-J5"></a>即是光明。<a id="a-J6"></a>由积智功圆。<a id="a-J7"></a>是故放一光明。<a id="a-J8"></a>则法界无不显示。<a id="a-J9"></a>常观察一切法界。<a id="a-JA"></a>是为放光明照一切。<a id="a-JB"></a>此宗镜光。<a id="a-JC"></a>即是诸佛毫光。<a id="a-JD"></a>普照法界。<a id="a-JE"></a>如华严经云。<a id="a-JF"></a>如来眉间有大人相。<a id="a-JG"></a>名遍法界光明云。<a id="a-JH"></a>摩尼宝华以为庄严。<a id="a-JI"></a>放大光明。<a id="a-JJ"></a>具众宝色。<a id="a-JK"></a>犹如日月。<a id="a-JL"></a>洞彻清净。<a id="a-JM"></a>其光普照十方国土。<a id="a-JN"></a>于中显现。<a id="a-JO"></a>一切佛身。<a id="a-JP"></a>复出妙音。<a id="a-JQ"></a>宣畅诸法。<a id="a-JR"></a>法华经云。<a id="a-JS"></a>放一毫光照万八千佛土。<a id="a-JT"></a>光中悉见菩萨六度庄严。<a id="a-JU"></a>众生受报好丑等事。<a id="a-JV"></a>又云。<a id="a-JW"></a>放一净光。<a id="a-JX"></a>照无量国。<a id="a-JY"></a>大乘本生心地观经云。<a id="a-JZ"></a>尔时会中有一菩萨。<a id="a-Ja"></a>名师子吼。<a id="a-Jb"></a>睹如来放金色光明。<a id="a-Jc"></a>四向观视。<a id="a-Jd"></a>海会大众。<a id="a-Je"></a>发大音声。<a id="a-Jf"></a>而作是言。<a id="a-Jg"></a>乃至以是因缘。<a id="a-Jh"></a>如来不久从三昧起。<a id="a-Ji"></a>当为演说心地观门大乘妙法。<a id="a-Jj"></a>告诸大众。<a id="a-Jk"></a>无量一切人天福乐。<a id="a-Jl"></a>速求出世阿耨多罗三藐三菩提。<a id="a-Jm"></a>所以者何。<a id="a-Jn"></a>今日世尊。<a id="a-Jo"></a>从胸臆中。<a id="a-Jp"></a>放金色光。<a id="a-Jq"></a>所照之处。<a id="a-Jr"></a>皆如金色。<a id="a-Js"></a>佛所显示。<a id="a-Jt"></a>意趣甚深。<a id="a-Ju"></a>一切世间声闻缘觉。<a id="a-Jv"></a>尽思度量所不能知。<a id="a-Jw"></a>汝凡夫不观自心。<a id="a-Jx"></a>是故漂流生死海中。<a id="a-Jy"></a>诸佛菩萨能观心故。<a id="a-Jz"></a>度生死海。<a id="a-K0"></a>到于彼岸。<a id="a-K1"></a>三世如来。<a id="a-K2"></a>法皆如是。<a id="a-K3"></a>放此光明。<a id="a-K4"></a>非无因缘。<a id="a-K5"></a>释曰。<a id="a-K6"></a>夫金色光者。<a id="a-K7"></a>表所说宗。<a id="a-K8"></a>如文殊住方。<a id="a-K9"></a>须弥南面。<a id="a-KA"></a>皆同一色。<a id="a-KB"></a>无复异文。<a id="a-KC"></a>如宝箧经云。<a id="a-KD"></a>文殊师利言。<a id="a-KE"></a>大德须菩提。<a id="a-KF"></a>如须弥山王光。<a id="a-KG"></a>所照处。<a id="a-KH"></a>悉同一色。<a id="a-KI"></a>所谓金色。<a id="a-KJ"></a>如是须菩提。<a id="a-KK"></a>般若光照一切结使。<a id="a-KL"></a>悉同一色。<a id="a-KM"></a>谓佛法色。<a id="a-KN"></a>此之心色。<a id="a-KO"></a>可谓明逾日月。<a id="a-KP"></a>量逸太虚。<a id="a-KQ"></a>照烛包含。<a id="a-KR"></a>无幽不尽。<a id="a-KS"></a>所以大般若经云。<a id="a-KT"></a>若幽冥世界。<a id="a-KU"></a>及于一一世界中间日月等光所不照处。<a id="a-KV"></a>为作光明。<a id="a-KW"></a>应学般若波罗蜜多。<a id="a-KX"></a>宝积经云。<a id="a-KY"></a>我有光明。<a id="a-KZ"></a>名无生。<a id="a-Ka"></a>持其名者。<a id="a-Kb"></a>获无所得。<a id="a-Kc"></a>华严论云。<a id="a-Kd"></a>光明觉品者。<a id="a-Ke"></a>为令信心自以自心光明。<a id="a-Kf"></a>觉照一切世间无尽大千世界。<a id="a-Kg"></a>总佛境界。<a id="a-Kh"></a>自亦同等。<a id="a-Ki"></a>以心随光。<a id="a-Kj"></a>一一照之。<a id="a-Kk"></a>心境合一内外见亡。<a id="a-Kl"></a>初三千大千世界已次还以东方为首。<a id="a-Km"></a>光至东方十三千世界。<a id="a-Kn"></a>照百三千大千世界。<a id="a-Ko"></a>如是十方十重。<a id="a-Kp"></a>倍倍。<a id="a-Kq"></a>周回。<a id="a-Kr"></a>十方圆照。<a id="a-Ks"></a>身心。<a id="a-Kt"></a>一性。<a id="a-Ku"></a>无碍遍周。<a id="a-Kv"></a>同佛境界。<a id="a-Kw"></a>一一作意。<a id="a-Kx"></a>如是观察。<a id="a-Ky"></a>然后以无作方便定印之。<a id="a-Kz"></a>入十住初心。<a id="a-L0"></a>生如来智慧家。<a id="a-L1"></a>为如来智慧法王之真子。<a id="a-L2"></a>一如光明所照。<a id="a-L3"></a>如经具明。<a id="a-L4"></a>不可作佛光明自无其分。<a id="a-L5"></a>须当自以心光如佛光。<a id="a-L6"></a>开觉其心。<a id="a-L7"></a>圆照法界。<a id="a-L8"></a>华严疏云。<a id="a-L9"></a>因中分别法相。<a id="a-LA"></a>决了真理。<a id="a-LB"></a>无亏理事。<a id="a-LC"></a>不减佛法。<a id="a-LD"></a>故得一念悉解多门。<a id="a-LE"></a>所以放一光。<a id="a-LF"></a>总圆福智。<a id="a-LG"></a>涅槃疏云。<a id="a-LH"></a>放光照文殊者。<a id="a-LI"></a>见色知心。<a id="a-LJ"></a>文殊睹光。<a id="a-LK"></a>遂解佛意。<a id="a-LL"></a>净名私记云。<a id="a-LM"></a>或有光明而作佛事。<a id="a-LN"></a>何故如此。<a id="a-LO"></a>体遍虚空。<a id="a-LP"></a>同于法界。<a id="a-LQ"></a>畜生蚁子。<a id="a-LR"></a>有情无情。<a id="a-LS"></a>皆是佛子。<a id="a-LT"></a>此即是解脱法。<a id="a-LU"></a>即是须弥入芥子。<a id="a-LV"></a>如上解释。<a id="a-LW"></a>方了佛所说经。<a id="a-LX"></a>即同净名之见。<a id="a-LY"></a>不同二乘唯见空解脱故。<a id="a-LZ"></a>法华经云。<a id="a-La"></a>但离虚妄名为解脱。<a id="a-Lb"></a>其实未得一切解脱。<a id="a-Lc"></a>若得一切解脱者。<a id="a-Ld"></a>岂有一法非佛事乎。<a id="a-Le"></a>菩提树为佛事者。<a id="a-Lf"></a>此树色香微妙。<a id="a-Lg"></a>复出法音。<a id="a-Lh"></a>见闻嗅触。<a id="a-Li"></a>皆悟圣道。<a id="a-Lj"></a>衣服卧具为佛事者。<a id="a-Lk"></a>昔阎浮提王。<a id="a-Ll"></a>得佛袈裟。<a id="a-Lm"></a>悬置高幢。<a id="a-Ln"></a>以示国人。<a id="a-Lo"></a>有病之者。<a id="a-Lp"></a>睹见归命。<a id="a-Lq"></a>病皆除愈。<a id="a-Lr"></a>发菩提心。<a id="a-Ls"></a>因此悟道。<a id="a-Lt"></a>大集经云。<a id="a-Lu"></a>尔时五百大声闻。<a id="a-Lv"></a>各以己身所著郁多罗僧。<a id="a-Lw"></a>奉虚空藏。<a id="a-Lx"></a>奉上衣已一时同声。<a id="a-Ly"></a>说如是言。<a id="a-Lz"></a>其有众生。<a id="a-M0"></a>深发阿耨多罗三藐三菩提心者。<a id="a-M1"></a>快得善利。<a id="a-M2"></a>于如是大智法藏中。<a id="a-M3"></a>不堕其外。<a id="a-M4"></a>所上之衣。<a id="a-M5"></a>即便不现。<a id="a-M6"></a>时诸声闻。<a id="a-M7"></a>问虚空藏言。<a id="a-M8"></a>衣。<a id="a-M9"></a>何所至耶。<a id="a-MA"></a>虚空藏答言。<a id="a-MB"></a>入我藏中。<a id="a-MC"></a>华手经云。<a id="a-MD"></a>佛言。<a id="a-ME"></a>我今当现神通之力。<a id="a-MF"></a>令诸菩萨自知所愿。<a id="a-MG"></a>发心行道。<a id="a-MH"></a>净佛国土。<a id="a-MI"></a>成就众生。<a id="a-MJ"></a>及成佛时。<a id="a-MK"></a>世界严净。<a id="a-ML"></a>声闻菩萨。<a id="a-MM"></a>众数。<a id="a-MN"></a>如是。<a id="a-MO"></a>演说正法。<a id="a-MP"></a>度人。<a id="a-MQ"></a>如是。<a id="a-MR"></a>寿命长短。<a id="a-MS"></a>佛法。<a id="a-MT"></a>如是。<a id="a-MU"></a>形色相好。<a id="a-MV"></a>正行。<a id="a-MW"></a>如是。<a id="a-MX"></a>灭度之后。<a id="a-MY"></a>法住久近。<a id="a-MZ"></a>令诸菩萨各于衣中。<a id="a-Ma"></a>见如是事。<a id="a-Mb"></a>得断所疑。<a id="a-Mc"></a>乃至偈云。<a id="a-Md"></a>佛入三昧故。<a id="a-Me"></a>令我得是眼。<a id="a-Mf"></a>及诸总持门。<a id="a-Mg"></a>遍入一切法。<a id="a-Mh"></a>故知成佛度生。<a id="a-Mi"></a>不离自身心内。<a id="a-Mj"></a>乃至所受用法中。<a id="a-Mk"></a>如大乘千钵大教王经云。<a id="a-Ml"></a>曼殊室利菩萨。<a id="a-Mm"></a>手中吠琉璃钵内。<a id="a-Mn"></a>傍看有何等相。<a id="a-Mo"></a>大迦葉。<a id="a-Mp"></a>则从座而起。<a id="a-Mq"></a>便于世尊前。<a id="a-Mr"></a>头面作礼而去。<a id="a-Ms"></a>大迦葉则于曼殊室利前。<a id="a-Mt"></a>头面礼敬讫。<a id="a-Mu"></a>便于钵内观看。<a id="a-Mv"></a>乃见钵中。<a id="a-Mw"></a>有百亿三千大千世界。<a id="a-Mx"></a>百亿无色界。<a id="a-My"></a>百亿色界。<a id="a-Mz"></a>百亿六欲界。<a id="a-N0"></a>有百亿须弥山。<a id="a-N1"></a>百亿四天下。<a id="a-N2"></a>百亿南阎浮提。<a id="a-N3"></a>百亿娑诃世界。<a id="a-N4"></a>百亿释迦如来。<a id="a-N5"></a>百亿千臂千钵曼殊室利菩萨。<a id="a-N6"></a>百亿迦葉。<a id="a-N7"></a>在曼殊钵内。<a id="a-N8"></a>有百亿世界。<a id="a-N9"></a>世界中有百亿大迦葉。<a id="a-NA"></a>各各向曼殊前。<a id="a-NB"></a>请问大乘法义。<a id="a-NC"></a>虚空为佛事者。<a id="a-ND"></a>如文殊灭色像现虚空相。<a id="a-NE"></a>以化阇王。<a id="a-NF"></a>因得悟道。<a id="a-NG"></a>又如大集会中。<a id="a-NH"></a>虚空藏来时。<a id="a-NI"></a>纯现虚空相。<a id="a-NJ"></a>经云。<a id="a-NK"></a>虚空藏菩萨谓阿难言。<a id="a-NL"></a>大德。<a id="a-NM"></a>我以自身证知。<a id="a-NN"></a>是故如所证知。<a id="a-NO"></a>能如是说。<a id="a-NP"></a>何以故。<a id="a-NQ"></a>我身即是虚空。<a id="a-NR"></a>以虚空证知一切法。<a id="a-NS"></a>为虚空印所印。<a id="a-NT"></a>又如虚空藏菩萨。<a id="a-NU"></a>以虚空为库藏。<a id="a-NV"></a>雨十方无量阿僧祇世界。<a id="a-NW"></a>所雨宝物饮食衣服。<a id="a-NX"></a>故偈云。<a id="a-NY"></a>虚空无高故。<a id="a-NZ"></a>下亦不可得。<a id="a-Na"></a>诸法亦如是。<a id="a-Nb"></a>其性无高下。<a id="a-Nc"></a>又偈云。<a id="a-Nd"></a>虚空藏菩萨。<a id="a-Ne"></a>得虚空库藏。<a id="a-Nf"></a>充足诸有情。<a id="a-Ng"></a>此藏无穷尽。<a id="a-Nh"></a>诸烦恼门为佛事者。<a id="a-Ni"></a>如经云。<a id="a-Nj"></a>烦恼是道场。<a id="a-Nk"></a>知如实故。<a id="a-Nl"></a>仁王经云。<a id="a-Nm"></a>众生未成佛。<a id="a-Nn"></a>菩提为烦恼。<a id="a-No"></a>众生若成佛。<a id="a-Np"></a>烦恼为菩提。<a id="a-Nq"></a>犹如下医以药成非药。<a id="a-Nr"></a>上品良医用非药为药。<a id="a-Ns"></a>众生将诸佛心为尘劳门。<a id="a-Nt"></a>诸佛用众生心成菩提道。<a id="a-Nu"></a>亦如福德者。<a id="a-Nv"></a>执石成金。<a id="a-Nw"></a>业贫者。<a id="a-Nx"></a>变金为石。<a id="a-Ny"></a>法无定相。<a id="a-Nz"></a>回转由心。<a id="a-O0"></a>道绝名言。<a id="a-O1"></a>理无变异。<a id="a-O2"></a>如眼色等。<a id="a-O3"></a>一一皆具十法界。<a id="a-O4"></a>不瞬世界。<a id="a-O5"></a>瞪视得无生法忍。<a id="a-O6"></a>即眼为法界。<a id="a-O7"></a>见华谢而悟无常。<a id="a-O8"></a>证辟支佛果。<a id="a-O9"></a>即色为法界故。<a id="a-OA"></a>经云。<a id="a-OB"></a>菩萨有一照法性冠。<a id="a-OC"></a>着此冠时。<a id="a-OD"></a>一切诸法悉现在心。<a id="a-OE"></a>诸事亦尔。<a id="a-OF"></a>又如轮王有一床宝。<a id="a-OG"></a>圣王居上。<a id="a-OH"></a>即能离欲。<a id="a-OI"></a>逮得四禅。<a id="a-OJ"></a>玉女虽见。<a id="a-OK"></a>如睹佛像。<a id="a-OL"></a>不生欲心。<a id="a-OM"></a>是以色为所造。<a id="a-ON"></a>心为能造。<a id="a-OO"></a>未有一法非是我心。<a id="a-OP"></a>若迷所造。<a id="a-OQ"></a>则成世尘。<a id="a-OR"></a>若悟能造。<a id="a-OS"></a>则为妙旨。<a id="a-OT"></a>又打髑髅作声。<a id="a-OU"></a>知过去善恶生死之处。<a id="a-OV"></a>即声为法界。<a id="a-OW"></a>是知直观本理。<a id="a-OX"></a>理具诸法。<a id="a-OY"></a>若无妙观。<a id="a-OZ"></a>日用不知。<a id="a-Oa"></a>若能了知。<a id="a-Ob"></a>则见一切万法。<a id="a-Oc"></a>皆具一心。<a id="a-Od"></a>不思议圆顿之理。<a id="a-Oe"></a>故肇法师云。<a id="a-Of"></a>圣远乎哉。<a id="a-Og"></a>体之即神。<a id="a-Oh"></a>道远乎哉。<a id="a-Oi"></a>触事而真。<a id="a-Oj"></a>可谓心境俱宗矣。<a id="a-Ok"></a>若得宗镜之明。<a id="a-Ol"></a>任运能照。<a id="a-Om"></a>若色若心。<a id="a-On"></a>无不通达。<a id="a-Oo"></a>是以华严经云。<a id="a-Op"></a>此诸供具。<a id="a-Oq"></a>皆是无上心所成。<a id="a-Or"></a>无作法所印。<a id="a-Os"></a>如华藏世界。<a id="a-Ot"></a>山河草木皆成佛事。<a id="a-Ou"></a>善财童子。<a id="a-Ov"></a>见闻觉知悉入法界。<a id="a-Ow"></a>即知一切诸法。<a id="a-Ox"></a>皆是佛法。<a id="a-Oy"></a>并为宗镜之光。<a id="a-Oz"></a>靡现一尘之迹。<a id="a-P0"></a>释论云。<a id="a-P1"></a>不以败坏色。<a id="a-P2"></a>得趣平等道。<a id="a-P3"></a>观色不异。<a id="a-P4"></a>乃能等于大乘。<a id="a-P5"></a>如明与暗共合。<a id="a-P6"></a>而汝不见。<a id="a-P7"></a>谓明暗异。<a id="a-P8"></a>欲知其义。<a id="a-P9"></a>如彼日光。<a id="a-PA"></a>又日出时。<a id="a-PB"></a>暗不向十方。<a id="a-PC"></a>暗常在无所归趣。<a id="a-PD"></a>明亦如是。<a id="a-PE"></a>与暗共合。<a id="a-PF"></a>生死与道合。<a id="a-PG"></a>道即是生死。<a id="a-PH"></a>是以生死如暗。<a id="a-PI"></a>大道如明。<a id="a-PJ"></a>不去暗而即明。<a id="a-PK"></a>不动生死而是道故。<a id="a-PL"></a>化人为佛事者。<a id="a-PM"></a>如须扇多佛。<a id="a-PN"></a>留化佛度众生。<a id="a-PO"></a>大集经云。<a id="a-PP"></a>时化比丘语舍利弗言。<a id="a-PQ"></a>大德。<a id="a-PR"></a>汝意将无谓我今者异于汝耶。<a id="a-PS"></a>舍利弗言。<a id="a-PT"></a>不也。<a id="a-PU"></a>比丘。<a id="a-PV"></a>何以故。<a id="a-PW"></a>如来常说一切诸法。<a id="a-PX"></a>皆悉如化。<a id="a-PY"></a>如如来说。<a id="a-PZ"></a>我亦如化。<a id="a-Pa"></a>大德。<a id="a-Pb"></a>若有人能供养如来。<a id="a-Pc"></a>即是供养化无异也。<a id="a-Pd"></a>时舍利弗。<a id="a-Pe"></a>语不可说菩萨言。<a id="a-Pf"></a>善男子。<a id="a-Pg"></a>谁入是化。<a id="a-Ph"></a>今作是说。<a id="a-Pi"></a>大德。<a id="a-Pj"></a>如镜中像。<a id="a-Pk"></a>其谁在中。<a id="a-Pl"></a>而有像现。<a id="a-Pm"></a>善男子。<a id="a-Pn"></a>无在中者。<a id="a-Po"></a>直以清净四大因缘。<a id="a-Pp"></a>故有像现。<a id="a-Pq"></a>大德。<a id="a-Pr"></a>化亦如是。<a id="a-Ps"></a>法性净故。<a id="a-Pt"></a>能作此说。<a id="a-Pu"></a>善男子。<a id="a-Pv"></a>若尔者。<a id="a-Pw"></a>一切众生何故不能如是宣说。<a id="a-Px"></a>大德。<a id="a-Py"></a>镜之背后。<a id="a-Pz"></a>俱不离镜。<a id="a-Q0"></a>像何不现。<a id="a-Q1"></a>善男子。<a id="a-Q2"></a>镜背四大不清净故。<a id="a-Q3"></a>大德。<a id="a-Q4"></a>众生亦尔。<a id="a-Q5"></a>不能清净法界性故。<a id="a-Q6"></a>不能宣说。<a id="a-Q7"></a>寂寞无言为佛事者。<a id="a-Q8"></a>即示心轮。<a id="a-Q9"></a>虽无言说。<a id="a-QA"></a>不妨有寂寞之乐。<a id="a-QB"></a>若非乐者。<a id="a-QC"></a>何得言作佛事耶。<a id="a-QD"></a>若佛不示心。<a id="a-QE"></a>十地不知。<a id="a-QF"></a>若示心者。<a id="a-QG"></a>昆虫能知。<a id="a-QH"></a>当知是示心义。<a id="a-QI"></a>此间亦用无说无示为佛事。<a id="a-QJ"></a>如净名杜口。<a id="a-QK"></a>文殊称述。<a id="a-QL"></a>又如大集经云。<a id="a-QM"></a>清净。<a id="a-QN"></a>寂静。<a id="a-QO"></a>光明。<a id="a-QP"></a>无诤。<a id="a-QQ"></a>如是四法。<a id="a-QR"></a>等入一界一法一句。<a id="a-QS"></a>如是四法。<a id="a-QT"></a>即是涅槃。<a id="a-QU"></a>远烦恼故。<a id="a-QV"></a>名之为清净。<a id="a-QW"></a>毕竟净故。<a id="a-QX"></a>名曰寂静。<a id="a-QY"></a>无暗冥故。<a id="a-QZ"></a>名曰光明。<a id="a-Qa"></a>不可说故。<a id="a-Qb"></a>名为无诤。<a id="a-Qc"></a>以是故言。<a id="a-Qd"></a>释迦如来。<a id="a-Qe"></a>默无所说。<a id="a-Qf"></a>是以语默动静。<a id="a-Qg"></a>无非佛事。<a id="a-Qh"></a>故先德云。<a id="a-Qi"></a>云台宝网。<a id="a-Qj"></a>尽演妙音。<a id="a-Qk"></a>毛孔光明。<a id="a-Ql"></a>皆能说法。<a id="a-Qm"></a>香积世界。<a id="a-Qn"></a>餐香饭而三昧显。<a id="a-Qo"></a>极乐佛国。<a id="a-Qp"></a>听风柯而正念成。<a id="a-Qq"></a>丝竹可以传心。<a id="a-Qr"></a>目击以之存道。<a id="a-Qs"></a>既语默视瞬皆说。<a id="a-Qt"></a>则见闻觉知尽听。<a id="a-Qu"></a>苟能得法契神。<a id="a-Qv"></a>何必要因言说。<a id="a-Qw"></a>如琴中传意于秦王。<a id="a-Qx"></a>脱荆轲之手。<a id="a-Qy"></a>相如调文君之女。<a id="a-Qz"></a>终获随车。<a id="a-R0"></a>帝释有法乐之臣。<a id="a-R1"></a>马鸣有和罗之技。<a id="a-R2"></a>皆丝竹传心也。<a id="a-R3"></a>目击存道者。<a id="a-R4"></a>庄子云。<a id="a-R5"></a>夫子欲见温伯雪子。<a id="a-R6"></a>久而不见。<a id="a-R7"></a>及见。<a id="a-R8"></a>寂无一言。<a id="a-R9"></a>及出。<a id="a-RA"></a>子路怪而问曰。<a id="a-RB"></a>夫子欲见温伯雪子久矣。<a id="a-RC"></a>何以寂无一言。<a id="a-RD"></a>子曰。<a id="a-RE"></a>若斯人者。<a id="a-RF"></a>目击而道存。<a id="a-RG"></a>亦不可以容声者矣。<a id="a-RH"></a>云台说法者。<a id="a-RI"></a>华严经云。<a id="a-RJ"></a>于虚空中。<a id="a-RK"></a>成大光明云网台。<a id="a-RL"></a>时光台中。<a id="a-RM"></a>以诸佛威神力故而说颂言。<a id="a-RN"></a>佛无等等如虚空。<a id="a-RO"></a>十力无量胜功德。<a id="a-RP"></a>人间最胜世中上。<a id="a-RQ"></a>释师子法加于彼。<a id="a-RR"></a>宝网说法者。<a id="a-RS"></a>华严经云。<a id="a-RT"></a>其师子座。<a id="a-RU"></a>摩尼为台。<a id="a-RV"></a>莲华为网。<a id="a-RW"></a>乃至复以诸佛威神所持。<a id="a-RX"></a>演说如来广大境界。<a id="a-RY"></a>毛孔说法者。<a id="a-RZ"></a>入法界品云。<a id="a-Ra"></a>世界海微尘数菩萨。<a id="a-Rb"></a>俱来向佛所。<a id="a-Rc"></a>于一切毛孔中出。<a id="a-Rd"></a>说一切众生语言海音声云。<a id="a-Re"></a>光明说法者。<a id="a-Rf"></a>现相品云。<a id="a-Rg"></a>尔时诸菩萨光明中。<a id="a-Rh"></a>同时发声。<a id="a-Ri"></a>说此颂言。<a id="a-Rj"></a>诸光明中出妙音。<a id="a-Rk"></a>普遍十方一切国。<a id="a-Rl"></a>演说佛子诸功德。<a id="a-Rm"></a>能入菩提之妙道。<a id="a-Rn"></a>乃至逆顺善恶。<a id="a-Ro"></a>无非佛事。<a id="a-Rp"></a>如从二乘止佛。<a id="a-Rq"></a>是顺行。<a id="a-Rr"></a>从地狱止魔王。<a id="a-Rs"></a>是逆行。<a id="a-Rt"></a>又如释迦纯行善。<a id="a-Ru"></a>调达纯行恶。<a id="a-Rv"></a>身子志诚信。<a id="a-Rw"></a>善星坚不信等。<a id="a-Rx"></a>妍丑同归。<a id="a-Ry"></a>无非佛事。<a id="a-Rz"></a>故经云。<a id="a-S0"></a>平等真法界。<a id="a-S1"></a>诸佛不能行不能到。<a id="a-S2"></a>又云。<a id="a-S3"></a>实际理地。<a id="a-S4"></a>大魔王不能行不能到。<a id="a-S5"></a>以佛魔俱不出法界之门。<a id="a-S6"></a>实际之地。<a id="a-S7"></a>以是一法故。<a id="a-S8"></a>若有行有到。<a id="a-S9"></a>则有人有法。<a id="a-SA"></a>在法界之外。<a id="a-SB"></a>成二见故。<a id="a-SC"></a>所以首楞严三昧经云。<a id="a-SD"></a>佛授魔女佛记。<a id="a-SE"></a>后魔闻诸女得记作佛。<a id="a-SF"></a>来白佛言。<a id="a-SG"></a>我今于自眷属。<a id="a-SH"></a>不得自在。<a id="a-SI"></a>是时天女示怯弱相。<a id="a-SJ"></a>而宣妙理。<a id="a-SK"></a>复语魔言。<a id="a-SL"></a>汝莫愁恼。<a id="a-SM"></a>我等今者。<a id="a-SN"></a>不出汝界。<a id="a-SO"></a>所以者何。<a id="a-SP"></a>魔界如。<a id="a-SQ"></a>佛界如。<a id="a-SR"></a>不二不异。<a id="a-SS"></a>我等不离如是魔界。<a id="a-ST"></a>魔界即佛界故。<a id="a-SU"></a>魔界无有定法可示。<a id="a-SV"></a>佛界亦无定法可示。<a id="a-SW"></a>一切诸法。<a id="a-SX"></a>皆无定性。<a id="a-SY"></a>无定性故。<a id="a-SZ"></a>无有眷属及非眷属。<a id="a-Sa"></a>若能了此一际法门。<a id="a-Sb"></a>可谓当魔迹而履佛迹。<a id="a-Sc"></a>居俗流而泛法流。<a id="a-Sd"></a>但了自心。<a id="a-Se"></a>则众妙普会。<a id="a-Sf"></a>故云妙法。<a id="a-Sg"></a>亦喻莲华。<a id="a-Sh"></a>华开之时。<a id="a-Si"></a>即须蕊台子。<a id="a-Sj"></a>种种皆现。<a id="a-Sk"></a>喻众生心开。<a id="a-Sl"></a>悲智行愿。<a id="a-Sm"></a>亦开。<a id="a-Sn"></a>此妙法常住。<a id="a-So"></a>即一心为佛果种子。<a id="a-Sp"></a>所以如来得此一法。<a id="a-Sq"></a>即具足一切法。<a id="a-Sr"></a>是故于一微尘。<a id="a-Ss"></a>一毛孔中。<a id="a-St"></a>与无量微尘毛孔悉等。<a id="a-Su"></a>如来于中演说一切法。<a id="a-Sv"></a>法理重重。<a id="a-Sw"></a>不可尽也。<a id="a-Sx"></a>以重重妙故。<a id="a-Sy"></a>愍众生不知心妙。<a id="a-Sz"></a>但逐粗浮。<a id="a-T0"></a>若开悟时。<a id="a-T1"></a>不隔刹那。<a id="a-T2"></a>便成佛果。<a id="a-T3"></a>所以首楞严经云。<a id="a-T4"></a>弹指超无学。<a id="a-T5"></a>如闇室中宝。<a id="a-T6"></a>兰烛才然。<a id="a-T7"></a>一时顿现。<a id="a-T8"></a>故云心开意解。<a id="a-T9"></a>得法眼净。<a id="a-TA"></a>亦云心目开明。<a id="a-TB"></a>以见法界体。<a id="a-TC"></a>心内心外无一毫尘相故。<a id="a-TD"></a>得法眼明净。<a id="a-TE"></a>若见有无。<a id="a-TF"></a>皆成障翳。<a id="a-TG"></a>是知非独心为佛事门。<a id="a-TH"></a>乃至恒沙万行万德之根本。<a id="a-TI"></a>如瑜伽论云。<a id="a-TJ"></a>若有人问言。<a id="a-TK"></a>菩萨以何为本。<a id="a-TL"></a>应决定答言。<a id="a-TM"></a>以大悲为本。<a id="a-TN"></a>大涅槃经云。<a id="a-TO"></a>若有人问。<a id="a-TP"></a>谁是一切诸善根本。<a id="a-TQ"></a>当言慈是。<a id="a-TR"></a>以是义故。<a id="a-TS"></a>实非虚妄。<a id="a-TT"></a>善男子。<a id="a-TU"></a>能为善者。<a id="a-TV"></a>名实思惟。<a id="a-TW"></a>实思惟即名为慈。<a id="a-TX"></a>慈即如来。<a id="a-TY"></a>慈。<a id="a-TZ"></a>即大乘。<a id="a-Ta"></a>夫。<a id="a-Tb"></a>言实思惟者。<a id="a-Tc"></a>无非真实心是。<a id="a-Td"></a>若入宗镜中。<a id="a-Te"></a>似处栴檀室。<a id="a-Tf"></a>纯一无杂。<a id="a-Tg"></a>湛尔混融。<a id="a-Th"></a>念念尽证法门。<a id="a-Ti"></a>步步皆参知识。<a id="a-Tj"></a>如华严经中。<a id="a-Tk"></a>或以音声。<a id="a-Tl"></a>或现妙色。<a id="a-Tm"></a>或以奇香。<a id="a-Tn"></a>或以上味。<a id="a-To"></a>或以妙触。<a id="a-Tp"></a>或以法镜。<a id="a-Tq"></a>或内六根。<a id="a-Tr"></a>或四威仪。<a id="a-Ts"></a>或弟子人物。<a id="a-Tt"></a>或一切所作。<a id="a-Tu"></a>或顺行正法。<a id="a-Tv"></a>或逆施邪道。<a id="a-Tw"></a>凡有见闻。<a id="a-Tx"></a>皆堪摄物。<a id="a-Ty"></a>所以入法界品云。<a id="a-Tz"></a>于一毛孔。<a id="a-U0"></a>出一切佛妙法音。<a id="a-U1"></a>又颂云。<a id="a-U2"></a>诸宝罗网相扣磨。<a id="a-U3"></a>演佛音声常不绝。<a id="a-U4"></a>又普贤行品颂云。<a id="a-U5"></a>佛说菩萨说。<a id="a-U6"></a>刹说众生说。<a id="a-U7"></a>三世一切说。<a id="a-U8"></a>乃至密严经中。<a id="a-U9"></a>金刚藏菩萨。<a id="a-UA"></a>遍身毛孔出声说法。<a id="a-UB"></a>是以横该十方一切处。<a id="a-UC"></a>竖彻三际一切时。<a id="a-UD"></a>常转法轮。<a id="a-UE"></a>无断无尽。<a id="a-UF"></a>所以何僧祇品偈云。<a id="a-UG"></a>彼诸一一如来等。<a id="a-UH"></a>出不可说梵音声。<a id="a-UI"></a>于彼一一梵音中。<a id="a-UJ"></a>转不可说净法轮。<a id="a-UK"></a>于彼一一法轮中。<a id="a-UL"></a>雨不可说修多罗。<a id="a-UM"></a>于彼一一修多罗。<a id="a-UN"></a>分别诸法不可说。<a id="a-UO"></a>于彼一一诸法中。<a id="a-UP"></a>又说诸法不可说等。<a id="a-UQ"></a>故知若顺旨冥宗。<a id="a-UR"></a>虽不说法。<a id="a-US"></a>触境。<a id="a-UT"></a>而常聆妙音。<a id="a-UU"></a>或缘背障深。<a id="a-UV"></a>设居佛会。<a id="a-UW"></a>当说而不闻一字。<a id="a-UX"></a>如演秘密教。<a id="a-UY"></a>同席异闻。<a id="a-UZ"></a>似谈华严宗。<a id="a-Ua"></a>二乘不见。<a id="a-Ub"></a>可谓幽玄莫测。<a id="a-Uc"></a>唯除种如来相善根之人。<a id="a-Ud"></a>至妙难思。<a id="a-Ue"></a>不入一切余众生之手。<a id="a-Uf"></a>又杂华严饰论云。<a id="a-Ug"></a>众生流转生死。<a id="a-Uh"></a>所以不得真道。<a id="a-Ui"></a>诚由不识心源。<a id="a-Uj"></a>若识心源者。<a id="a-Uk"></a>能舍邪执归于正道。<a id="a-Ul"></a>乃至云。<a id="a-Um"></a>一切众生心识。<a id="a-Un"></a>一刹那中遍至十方。<a id="a-Uo"></a>速疾无痴直过石壁。<a id="a-Up"></a>至处无畏。<a id="a-Uq"></a>如师子故。<a id="a-Ur"></a>如经云。<a id="a-Us"></a>于师子胸臆中住。<a id="a-Ut"></a>则知一心法界。<a id="a-Uu"></a>法界一心。<a id="a-Uv"></a>函盖十方。<a id="a-Uw"></a>不露丝发。<a id="a-Ux"></a>岂唯心具。<a id="a-Uy"></a>身亦遍含。<a id="a-Uz"></a>且如十身中。<a id="a-V0"></a>有国土身虚空身。<a id="a-V1"></a>云何不具耶。<a id="a-V2"></a>如禅波罗蜜云。<a id="a-V3"></a>众生身内世间。<a id="a-V4"></a>与外国土。<a id="a-V5"></a>义相关。<a id="a-V6"></a>行者三昧智慧愿智之力。<a id="a-V7"></a>谛观身时。<a id="a-V8"></a>即知此身。<a id="a-V9"></a>具仿天地一切法俗之事。<a id="a-VA"></a>所以者何。<a id="a-VB"></a>如此身相。<a id="a-VC"></a>头圆象天。<a id="a-VD"></a>足方法地。<a id="a-VE"></a>内有空种。<a id="a-VF"></a>即是虚空。<a id="a-VG"></a>腹温暖。<a id="a-VH"></a>法春夏。<a id="a-VI"></a>背刚强法秋冬。<a id="a-VJ"></a>四季体四时。<a id="a-VK"></a>大节十二法十二月。<a id="a-VL"></a>小节三百六十法三百六十日。<a id="a-VM"></a>鼻口出气息。<a id="a-VN"></a>法山泽溪谷之风气。<a id="a-VO"></a>眼目。<a id="a-VP"></a>法日月。<a id="a-VQ"></a>眼开闭。<a id="a-VR"></a>法昼夜。<a id="a-VS"></a>发法星辰。<a id="a-VT"></a>眉为北斗。<a id="a-VU"></a>脉为江河。<a id="a-VV"></a>骨为玉石。<a id="a-VW"></a>皮肉为地土。<a id="a-VX"></a>毛法丛林。<a id="a-VY"></a>五藏在内。<a id="a-VZ"></a>在天法五星。<a id="a-Va"></a>在地法五岳。<a id="a-Vb"></a>在阴阳法五行。<a id="a-Vc"></a>在世法五常。<a id="a-Vd"></a>内为五神。<a id="a-Ve"></a>修为五德。<a id="a-Vf"></a>使者为八卦。<a id="a-Vg"></a>治罪为五刑。<a id="a-Vh"></a>主领为五官。<a id="a-Vi"></a>升为五云。<a id="a-Vj"></a>化为五龙。<a id="a-Vk"></a>心为朱雀。<a id="a-Vl"></a>肾为玄武。<a id="a-Vm"></a>肝为青龙。<a id="a-Vn"></a>肺为白虎。<a id="a-Vo"></a>脾为句陈。<a id="a-Vp"></a>此五种众生。<a id="a-Vq"></a>则摄一切世间禽兽。<a id="a-Vr"></a>悉在其内。<a id="a-Vs"></a>亦为五姓。<a id="a-Vt"></a>谓宫商角徵羽。<a id="a-Vu"></a>一切万姓。<a id="a-Vv"></a>并在其内。<a id="a-Vw"></a>对书典。<a id="a-Vx"></a>则为五经。<a id="a-Vy"></a>一切书史从此出。<a id="a-Vz"></a>若对工巧。<a id="a-W0"></a>即是五明。<a id="a-W1"></a>六艺。<a id="a-W2"></a>一切技术悉出其间。<a id="a-W3"></a>当知人身虽小。<a id="a-W4"></a>义与天地相关。<a id="a-W5"></a>如此说身。<a id="a-W6"></a>非但直是五阴世间。<a id="a-W7"></a>亦是国土世间。<a id="a-W8"></a>又身内王法治正义。<a id="a-W9"></a>行者于三昧内愿智之力。<a id="a-WA"></a>即复觉知身内。<a id="a-WB"></a>心为大王。<a id="a-WC"></a>上义下仁。<a id="a-WD"></a>故居在百重之内。<a id="a-WE"></a>出则有前后左右官属侍卫。<a id="a-WF"></a>肺为司马。<a id="a-WG"></a>肝为司徒。<a id="a-WH"></a>脾为司空。<a id="a-WI"></a>肾为大海。<a id="a-WJ"></a>中有神龟呼吸元气。<a id="a-WK"></a>行风致雨。<a id="a-WL"></a>通气四支。<a id="a-WM"></a>四支为民子。<a id="a-WN"></a>左为司命。<a id="a-WO"></a>右为司录。<a id="a-WP"></a>主录人命。<a id="a-WQ"></a>齐中太一君。<a id="a-WR"></a>亦人之主。<a id="a-WS"></a>柱天大将军。<a id="a-WT"></a>特进君王。<a id="a-WU"></a>主身内万二千大神。<a id="a-WV"></a>太一有八使者。<a id="a-WW"></a>八卦是也。<a id="a-WX"></a>合为九卿。<a id="a-WY"></a>三焦开元。<a id="a-WZ"></a>为左社右稷。<a id="a-Wa"></a>主姧贼。<a id="a-Wb"></a>上焦通气入头。<a id="a-Wc"></a>中为宗庙。<a id="a-Wd"></a>王者于间治化。<a id="a-We"></a>若心行正法。<a id="a-Wf"></a>群下皆随。<a id="a-Wg"></a>则治正清夷。<a id="a-Wh"></a>故五藏调和。<a id="a-Wi"></a>六腑通适。<a id="a-Wj"></a>四大安乐。<a id="a-Wk"></a>无诸疾恼。<a id="a-Wl"></a>终保年寿。<a id="a-Wm"></a>若心行非法。<a id="a-Wn"></a>则群僚作乱。<a id="a-Wo"></a>互相残害。<a id="a-Wp"></a>故四大不调。<a id="a-Wq"></a>诸根闇塞。<a id="a-Wr"></a>因此抱患致终。<a id="a-Ws"></a>皆由行心恶法故。<a id="a-Wt"></a>经言。<a id="a-Wu"></a>失魂即乱。<a id="a-Wv"></a>失魄则狂。<a id="a-Ww"></a>失意则惑。<a id="a-Wx"></a>失志则忘。<a id="a-Wy"></a>失神则死。<a id="a-Wz"></a>当知外立王道治化。<a id="a-X0"></a>皆身内之法。<a id="a-X1"></a>如是等义。<a id="a-X2"></a>具如提谓经说。<a id="a-X3"></a>又明内世间义相关者。<a id="a-X4"></a>上来所说。<a id="a-X5"></a>并与外义。<a id="a-X6"></a>相关。<a id="a-X7"></a>所以者何。<a id="a-X8"></a>佛未出时。<a id="a-X9"></a>诸神仙世智等。<a id="a-XA"></a>亦达此法名义相对故。<a id="a-XB"></a>说前为外世间义也。<a id="a-XC"></a>是诸神仙。<a id="a-XD"></a>虽复世智辩聪。<a id="a-XE"></a>能通达世间。<a id="a-XF"></a>若住此分别。<a id="a-XG"></a>终是心行理外。<a id="a-XH"></a>未见真实。<a id="a-XI"></a>于佛法不名圣人。<a id="a-XJ"></a>犹是凡夫。<a id="a-XK"></a>轮回三界二十五有。<a id="a-XL"></a>未出生死。<a id="a-XM"></a>若化众生。<a id="a-XN"></a>名为旧医。<a id="a-XO"></a>亦名世医。<a id="a-XP"></a>故涅槃经云。<a id="a-XQ"></a>世医所疗。<a id="a-XR"></a>治差已。<a id="a-XS"></a>还复发。<a id="a-XT"></a>若是如来疗治者。<a id="a-XU"></a>差已不复发。<a id="a-XV"></a>此如下说。<a id="a-XW"></a>今言内义世间者。<a id="a-XX"></a>即是如来出世。<a id="a-XY"></a>广说一切教门名义之相。<a id="a-XZ"></a>以化众生。<a id="a-Xa"></a>行者于定心内。<a id="a-Xb"></a>意欲得知佛法教门主对之相。<a id="a-Xc"></a>三昧智慧善根力故。<a id="a-Xd"></a>即便觉知。<a id="a-Xe"></a>云何知。<a id="a-Xf"></a>如佛说。<a id="a-Xg"></a>五戒义。<a id="a-Xh"></a>为对五藏。<a id="a-Xi"></a>若四大。<a id="a-Xj"></a>五阴。<a id="a-Xk"></a>十二入。<a id="a-Xl"></a>十八界。<a id="a-Xm"></a>四谛。<a id="a-Xn"></a>十二因缘。<a id="a-Xo"></a>悉人身内也。<a id="a-Xp"></a>即知四大。<a id="a-Xq"></a>此义。<a id="a-Xr"></a>为对五藏。<a id="a-Xs"></a>风对肝。<a id="a-Xt"></a>火对心。<a id="a-Xu"></a>水对肾。<a id="a-Xv"></a>地对肺脾。<a id="a-Xw"></a>言闻五阴之名。<a id="a-Xx"></a>寻即觉知对身五藏。<a id="a-Xy"></a>色对肝。<a id="a-Xz"></a>识对脾。<a id="a-Y0"></a>想对心。<a id="a-Y1"></a>受对肾。<a id="a-Y2"></a>行对肺。<a id="a-Y3"></a>名虽不次。<a id="a-Y4"></a>而义相关。<a id="a-Y5"></a>若闻十二入十八界。<a id="a-Y6"></a>亦复即知对内五阴。<a id="a-Y7"></a>一入三界。<a id="a-Y8"></a>义自可见。<a id="a-Y9"></a>二入三界。<a id="a-YA"></a>今当分别。<a id="a-YB"></a>五识悉为意入界。<a id="a-YC"></a>外五尘。<a id="a-YD"></a>内法尘。<a id="a-YE"></a>以为法入界。<a id="a-YF"></a>此即二入三界相关。<a id="a-YG"></a>意识界者。<a id="a-YH"></a>初生五识为根。<a id="a-YI"></a>对外法尘。<a id="a-YJ"></a>即生意识。<a id="a-YK"></a>名意识界。<a id="a-YL"></a>若闻五根。<a id="a-YM"></a>亦知对内五藏。<a id="a-YN"></a>忧根对肝。<a id="a-YO"></a>苦根对心。<a id="a-YP"></a>喜根对胏。<a id="a-YQ"></a>乐根对肾。<a id="a-YR"></a>舍根对脾。<a id="a-YS"></a>五根因缘。<a id="a-YT"></a>则具有三界。<a id="a-YU"></a>所以者何。<a id="a-YV"></a>忧根对欲界。<a id="a-YW"></a>苦根对初禅。<a id="a-YX"></a>喜根对二禅。<a id="a-YY"></a>乐根对三禅。<a id="a-YZ"></a>舍根对四禅。<a id="a-Ya"></a>乃至四空定。<a id="a-Yb"></a>皆名舍俱禅。<a id="a-Yc"></a>当知三界。<a id="a-Yd"></a>亦与五藏。<a id="a-Ye"></a>其义相关。<a id="a-Yf"></a>闻说四生。<a id="a-Yg"></a>亦觉知此义关五藏。<a id="a-Yh"></a>所以者何。<a id="a-Yi"></a>欲界具五根。<a id="a-Yj"></a>五根关五藏。<a id="a-Yk"></a>五藏关四大。<a id="a-Yl"></a>对四生。<a id="a-Ym"></a>一切卵生。<a id="a-Yn"></a>多是风大性。<a id="a-Yo"></a>身能轻举故。<a id="a-Yp"></a>一切湿生。<a id="a-Yq"></a>多是水大性。<a id="a-Yr"></a>因湿而生故。<a id="a-Ys"></a>一切胎生。<a id="a-Yt"></a>多属地大性。<a id="a-Yu"></a>其身重钝故。<a id="a-Yv"></a>一切化生。<a id="a-Yw"></a>多属火大性。<a id="a-Yx"></a>火体无而欻有故。<a id="a-Yy"></a>亦有光明故。<a id="a-Yz"></a>如来为化三界四生故。<a id="a-Z0"></a>说四谛十二因缘六波罗蜜。<a id="a-Z1"></a>当知此三法药神丹。<a id="a-Z2"></a>悉是对治众生。<a id="a-Z3"></a>五藏五根五阴故说。<a id="a-Z4"></a>所以者何。<a id="a-Z5"></a>如佛说一心四谛义。<a id="a-Z6"></a>当知集谛对肝。<a id="a-Z7"></a>因。<a id="a-Z8"></a>属初生故。<a id="a-Z9"></a>苦谛对心。<a id="a-ZA"></a>果。<a id="a-ZB"></a>是成就故。<a id="a-ZC"></a>道谛对肺。<a id="a-ZD"></a>金。<a id="a-ZE"></a>能断截故。<a id="a-ZF"></a>灭谛对肾。<a id="a-ZG"></a>冬藏之法。<a id="a-ZH"></a>已有还无故。<a id="a-ZI"></a>一心已对脾。<a id="a-ZJ"></a>开通四谛故。<a id="a-ZK"></a>乃至十二因缘六波罗蜜。<a id="a-ZL"></a>类此可知也。<a id="a-ZM"></a>此种法藏。<a id="a-ZN"></a>则广摄如来一切教门。<a id="a-ZO"></a>是故行者。<a id="a-ZP"></a>若心明利。<a id="a-ZQ"></a>谛观身相。<a id="a-ZR"></a>即便觉了一切佛法名义。<a id="a-ZS"></a>故华严经言。<a id="a-ZT"></a>明了此身者。<a id="a-ZU"></a>即是达一切。<a id="a-ZV"></a>是则说内义世间义相关之相。<a id="a-ZW"></a>意在幽微。<a id="a-ZX"></a>非悟勿述。<a id="a-ZY"></a>如上广引诸圣微言。<a id="a-ZZ"></a>则知我之身心。<a id="a-Za"></a>世出世间。<a id="a-Zb"></a>一切净秽国土。<a id="a-Zc"></a>真俗法门。<a id="a-Zd"></a>配当无差。<a id="a-Ze"></a>靡不具足。<a id="a-Zf"></a>故云。<a id="a-Zg"></a>一尘含法界。<a id="a-Zh"></a>九世刹那分。<a id="a-Zi"></a>又云。<a id="a-Zj"></a>解则十方一心中。<a id="a-Zk"></a>迷则方寸千里外。<a id="a-Zl"></a>若能如是正解圆通。<a id="a-Zm"></a>则十方世界擎在掌中。<a id="a-Zn"></a>四海波澜吸归毛孔。<a id="a-Zo"></a>有何难哉。<a id="a-Zp"></a>可谓密室静坐。<a id="a-Zq"></a>成佛不久矣。</p>
 </body>
</html>