<!doctype html>
<html id="z3IBXBS1eP" data-ver="2272">
 <head>
  <meta charset="utf-8">
  <meta author="永明延寿">
  <meta library="龙藏">
  <meta catalog="此土著述">
  <meta period="宋">
 </head>
 <body>
  <h1 id="a1">宗镜录卷第三十六</h1>
  <p id="a2">夫观门略有二种。<a id="a-3"></a>一依禅宗。<a id="a-4"></a>及圆教。<a id="a-5"></a>上上根人。<a id="a-6"></a>直观心性。<a id="a-7"></a>不立能所。<a id="a-8"></a>不作想念。<a id="a-9"></a>定散俱观。<a id="a-A"></a>内外咸等。<a id="a-B"></a>即无观之观。<a id="a-C"></a>灵知寂照。<a id="a-D"></a>二依观门。<a id="a-E"></a>观心似现前境。<a id="a-F"></a>虽权立假相。<a id="a-G"></a>悉从心变。<a id="a-H"></a>如观经中。<a id="a-I"></a>立日观水观等十六观门。<a id="a-J"></a>上生经中。<a id="a-K"></a>观兜率天宫弥勒内院等。<a id="a-L"></a>诸章钞释云。<a id="a-M"></a>言观一字。<a id="a-N"></a>理有二种。<a id="a-O"></a>一观瞩。<a id="a-P"></a>二观察。<a id="a-Q"></a>初观瞩者。<a id="a-R"></a>如前五识缘五尘境。<a id="a-S"></a>瞩对前境。<a id="a-T"></a>显现分明。<a id="a-U"></a>无推度故。<a id="a-V"></a>现量性境之所摄故。<a id="a-W"></a>次观察者。<a id="a-X"></a>向自识上。<a id="a-Y"></a>安模建立。<a id="a-Z"></a>伺察推寻境分剂故。<a id="a-a"></a>今立观门。<a id="a-b"></a>即当第二观察。<a id="a-c"></a>约能观之心。<a id="a-d"></a>出体有四。<a id="a-e"></a>一克性出体。<a id="a-f"></a>唯别境慧。<a id="a-g"></a>此慧能拣去散乱染无记等。<a id="a-h"></a>择留善净所变境故。<a id="a-i"></a>二能所引体。<a id="a-j"></a>定引慧故。<a id="a-k"></a>三相应体。<a id="a-l"></a>五蕴除色。<a id="a-m"></a>四眷属体。<a id="a-n"></a>并色五蕴。</p>
  <p id="ao">问。<a id="a-p"></a>相应四蕴心王心所。<a id="a-q"></a>取其何者为能观察。</p>
  <p id="ar">答。<a id="a-s"></a>先辩心王。<a id="a-t"></a>次明心所。<a id="a-u"></a>若八识心王。<a id="a-v"></a>唯取第六。</p>
  <p id="aw">问。<a id="a-x"></a>前五七八俱能缘虑。<a id="a-y"></a>何以不取。</p>
  <p id="az">答。<a id="a-10"></a>且前五识。<a id="a-11"></a>有漏位中。<a id="a-12"></a>唯现量缘实五尘境。<a id="a-13"></a>第八唯现量缘三境故。<a id="a-14"></a>种子根身器世间境。<a id="a-15"></a>性唯无记。<a id="a-16"></a>第七有漏位中。<a id="a-17"></a>常缘第八见分为境。<a id="a-18"></a>非量所收。<a id="a-19"></a>今能观心。<a id="a-1A"></a>因教比知变起相分。<a id="a-1B"></a>比量善性独影境摄故。<a id="a-1C"></a>唯第六有此功能。</p>
  <p id="a1D">问。<a id="a-1E"></a>第六心王。<a id="a-1F"></a>有其几种。</p>
  <p id="a1G">答。<a id="a-1H"></a>义说有四。<a id="a-1I"></a>一明了意识。<a id="a-1J"></a>与前五识同缘五尘。<a id="a-1K"></a>分明显了。<a id="a-1L"></a>二定中意识。<a id="a-1M"></a>引得上定。<a id="a-1N"></a>定中所起。<a id="a-1O"></a>三独散意识。<a id="a-1P"></a>不与前五同缘。<a id="a-1Q"></a>为拣明了。<a id="a-1R"></a>故立独名。<a id="a-1S"></a>又非定中所起。<a id="a-1T"></a>故名为散。<a id="a-1U"></a>独于散位而生起故。<a id="a-1V"></a>四梦中意识。<a id="a-1W"></a>于睡眠位。<a id="a-1X"></a>起此识故。</p>
  <p id="a1Y">问。<a id="a-1Z"></a>四中何者是能观心。</p>
  <p id="a1a">答。<a id="a-1b"></a>得上定者。<a id="a-1c"></a>定中意识。<a id="a-1d"></a>现量观故。<a id="a-1e"></a>未得定者。<a id="a-1f"></a>独散意识。<a id="a-1g"></a>能为观体。<a id="a-1h"></a>次明心所者。<a id="a-1i"></a>有五十一法。<a id="a-1j"></a>总分六位。<a id="a-1k"></a>且通辩诸识有漏位中相应者。<a id="a-1l"></a>前五识各有三十四心所相应。<a id="a-1m"></a>谓遍行五。<a id="a-1n"></a>别境五。<a id="a-1o"></a>善十一根本烦恼三贪嗔痴。<a id="a-1p"></a>中随二大随八。<a id="a-1q"></a>第六识三界三性。<a id="a-1r"></a>定散通论。<a id="a-1s"></a>具与五十一心所相应。<a id="a-1t"></a>第七识与十八心所相应。<a id="a-1u"></a>谓遍行五。<a id="a-1v"></a>根本烦恼四。<a id="a-1w"></a>我痴、<a id="a-1x"></a>我见、<a id="a-1y"></a>我慢．我爱。<a id="a-1z"></a>大随八别境中慧。<a id="a-20"></a>第八识唯与遍行心所相应。<a id="a-21"></a>此八种识。<a id="a-22"></a>若成无漏。<a id="a-23"></a>唯与二十一心所相应。<a id="a-24"></a>谓遍行别境善法。<a id="a-25"></a>今明能观心。<a id="a-26"></a>但唯善性。<a id="a-27"></a>第六识。<a id="a-28"></a>其相应心所。<a id="a-29"></a>随心王说。<a id="a-2A"></a>定中心所唯二十一。<a id="a-2B"></a>谓遍行五。<a id="a-2C"></a>别境五。<a id="a-2D"></a>善十一。<a id="a-2E"></a>或寻伺中随取一法。<a id="a-2F"></a>即二十二。<a id="a-2G"></a>寻粗伺细。<a id="a-2H"></a>不俱起故。<a id="a-2I"></a>浅深推度。<a id="a-2J"></a>思慧为体。<a id="a-2K"></a>若与散位心王相应。<a id="a-2L"></a>即二十法。<a id="a-2M"></a>于前善中除轻安故。<a id="a-2N"></a>轻安一法是定引故。<a id="a-2O"></a>有定资身。<a id="a-2P"></a>方得调畅。<a id="a-2Q"></a>有轻安义。<a id="a-2R"></a>或二十一。<a id="a-2S"></a>于寻伺中随取一故。</p>
  <p id="a2T">问。<a id="a-2U"></a>能观心于三境之中。<a id="a-2V"></a>此何境。</p>
  <p id="a2W">答。<a id="a-2X"></a>定散二位皆独影境。<a id="a-2Y"></a>变假相故。<a id="a-2Z"></a>此假相分从能缘见分种生。<a id="a-2a"></a>自无其种。<a id="a-2b"></a>故名独影。<a id="a-2c"></a>不同性境是实色。<a id="a-2d"></a>心。<a id="a-2e"></a>各有种生。<a id="a-2f"></a>如眼识缘色等。<a id="a-2g"></a>又不同带质境。<a id="a-2h"></a>心缘心时定有质故。<a id="a-2i"></a>中间相分。<a id="a-2j"></a>从质见起。<a id="a-2k"></a>言独影境。<a id="a-2l"></a>自有二类。<a id="a-2m"></a>一有质。<a id="a-2n"></a>即此观心。<a id="a-2o"></a>托彼为质。<a id="a-2p"></a>二无质。<a id="a-2q"></a>缘龟毛等。</p>
  <p id="a2r">问。<a id="a-2s"></a>既有彼质。<a id="a-2t"></a>何非带质。</p>
  <p id="a2u">答。<a id="a-2v"></a>带质有二。<a id="a-2w"></a>一真带质。<a id="a-2x"></a>以心缘心。<a id="a-2y"></a>如第七缘第八。<a id="a-2z"></a>第六缘余识。<a id="a-30"></a>二似带质。<a id="a-31"></a>心缘色故。<a id="a-32"></a>即此所观。<a id="a-33"></a>带彼质故。<a id="a-34"></a>通似带质。</p>
  <p id="a35">问。<a id="a-36"></a>定散二位。<a id="a-37"></a>托彼质缘。<a id="a-38"></a>熏得何种。</p>
  <p id="a39">答。<a id="a-3A"></a>唯熏能观心心所见分种子。<a id="a-3B"></a>相分是假。<a id="a-3C"></a>不熏。<a id="a-3D"></a>有漏观心。<a id="a-3E"></a>不熏无漏质种。</p>
  <p id="a3F">问。<a id="a-3G"></a>三量之中。<a id="a-3H"></a>此是何量。</p>
  <p id="a3I">答。<a id="a-3J"></a>定位现量收。<a id="a-3K"></a>散位比量摄。<a id="a-3L"></a>不通非量。<a id="a-3M"></a>非正观故。</p>
  <p id="a3N">问。<a id="a-3O"></a>三性何性。</p>
  <p id="a3P">答。<a id="a-3Q"></a>唯善性故。</p>
  <p id="a3R">问。<a id="a-3S"></a>四缘何缘。</p>
  <p id="a3T">答。<a id="a-3U"></a>四缘皆具。<a id="a-3V"></a>第六心王并实心所。<a id="a-3W"></a>皆从种生。<a id="a-3X"></a>此因缘。<a id="a-3Y"></a>假相分是所缘。<a id="a-3Z"></a>为缘。<a id="a-3a"></a>即前念引后念。<a id="a-3b"></a>是等无间缘。<a id="a-3c"></a>增上有二。<a id="a-3d"></a>一顺。<a id="a-3e"></a>二违。<a id="a-3f"></a>顺增上有二。<a id="a-3g"></a>一有力顺。<a id="a-3h"></a>作此观时。<a id="a-3i"></a>诸缘有力。<a id="a-3j"></a>随顺能观。<a id="a-3k"></a>名有力增上。<a id="a-3l"></a>作此观时。<a id="a-3m"></a>不障余法。<a id="a-3n"></a>虽无力。<a id="a-3o"></a>能不违他。<a id="a-3p"></a>故名无力增上。<a id="a-3q"></a>二违增上。<a id="a-3r"></a>亦有二种。<a id="a-3s"></a>一违背。<a id="a-3t"></a>作此观时。<a id="a-3u"></a>而能违背散乱心心所。<a id="a-3v"></a>又能违背无记性等。<a id="a-3w"></a>二违损。<a id="a-3x"></a>作此观时。<a id="a-3y"></a>而能违损诸染法故。</p>
  <p id="a3z">问。<a id="a-40"></a>于三依中。<a id="a-41"></a>此是何依。</p>
  <p id="a42">答。<a id="a-43"></a>三依皆具。<a id="a-44"></a>一因缘依。<a id="a-45"></a>能观心等有自种。<a id="a-46"></a>子为因缘依。<a id="a-47"></a>现依种故。<a id="a-48"></a>亦名种子依。<a id="a-49"></a>二俱有依。<a id="a-4A"></a>谓六根处。<a id="a-4B"></a>能与诸心心所为依故。<a id="a-4C"></a>今能观第六用七八二识为所依故。<a id="a-4D"></a>亦名增上缘依。<a id="a-4E"></a>三开导依。<a id="a-4F"></a>谓前念心心所。<a id="a-4G"></a>开避引导后念心心所。<a id="a-4H"></a>取前念心王。<a id="a-4I"></a>名开导依。<a id="a-4J"></a>后念必依前念生故。<a id="a-4K"></a>即现在心望后念心。<a id="a-4L"></a>假名前念。<a id="a-4M"></a>亦名等无间缘依。</p>
  <p id="a4N">问。<a id="a-4O"></a>五果之中。<a id="a-4P"></a>此是何果。</p>
  <p id="a4Q">答。<a id="a-4R"></a>能观心体。<a id="a-4S"></a>非异熟果。<a id="a-4T"></a>唯第八识。<a id="a-4U"></a>是真异熟。<a id="a-4V"></a>二等流果。<a id="a-4W"></a>此能观心心所。<a id="a-4X"></a>从自种生。<a id="a-4Y"></a>种现俱善。<a id="a-4Z"></a>流类齐等。<a id="a-4a"></a>三离系果。<a id="a-4b"></a>此有漏观。<a id="a-4c"></a>未断障染系缚法故。<a id="a-4d"></a>非离系果。<a id="a-4e"></a>四士用果。<a id="a-4f"></a>有二。<a id="a-4g"></a>一人士用。<a id="a-4h"></a>此人能作此观。<a id="a-4i"></a>人为士用。<a id="a-4j"></a>因观心成就。<a id="a-4k"></a>即士用果。<a id="a-4l"></a>二法士用。<a id="a-4m"></a>作此观时。<a id="a-4n"></a>诸缘法等有力。<a id="a-4o"></a>如世士夫力用。<a id="a-4p"></a>成就观心。<a id="a-4q"></a>即士用果。<a id="a-4r"></a>五增上果。<a id="a-4s"></a>前四果中有不摄法。<a id="a-4t"></a>但于观心有随顺义。<a id="a-4u"></a>即为其因。<a id="a-4v"></a>观心成就。<a id="a-4w"></a>即增上果。</p>
  <p id="a4x">问。<a id="a-4y"></a>此能观心等。<a id="a-4z"></a>具几缘生。</p>
  <p id="a50">答。<a id="a-51"></a>具五缘生。<a id="a-52"></a>一作意。<a id="a-53"></a>警心故。<a id="a-54"></a>二种子。<a id="a-55"></a>生现法。<a id="a-56"></a>三根。<a id="a-57"></a>即第七识。<a id="a-58"></a>四境。<a id="a-59"></a>假相分。<a id="a-5A"></a>五根本。<a id="a-5B"></a>即第八识。<a id="a-5C"></a>若加等无间。<a id="a-5D"></a>即六缘生。<a id="a-5E"></a>如上理事双明。<a id="a-5F"></a>方圆观法。</p>
  <p id="a5G">问。<a id="a-5H"></a>若境本无生。<a id="a-5I"></a>心常不住。<a id="a-5J"></a>又何烦立观。<a id="a-5K"></a>背自天真。</p>
  <p id="a5L">答。<a id="a-5M"></a>为未达本无生。<a id="a-5N"></a>而欲向外妄修者。<a id="a-5O"></a>令自内观。<a id="a-5P"></a>冥合真性。<a id="a-5Q"></a>如永嘉集云。<a id="a-5R"></a>诫其疏怠者。<a id="a-5S"></a>然渡海先须上船。<a id="a-5T"></a>非船何以能渡。<a id="a-5U"></a>修心必须入观。<a id="a-5V"></a>非观何以明心。<a id="a-5W"></a>心尚未明。<a id="a-5X"></a>相应何日。<a id="a-5Y"></a>此劝守愚空坐。<a id="a-5Z"></a>不慕进修者。<a id="a-5a"></a>如欲渡关津。<a id="a-5b"></a>非船靡济。<a id="a-5c"></a>将穷生死。<a id="a-5d"></a>无智焉明。<a id="a-5e"></a>又云。<a id="a-5f"></a>妙契玄原者。<a id="a-5g"></a>夫悟心之士。<a id="a-5h"></a>宁执观而迷旨。<a id="a-5i"></a>达教之人。<a id="a-5j"></a>岂滞言而惑理。<a id="a-5k"></a>理明则言语道断。<a id="a-5l"></a>何言之能议。<a id="a-5m"></a>旨会则心行处灭。<a id="a-5n"></a>何观之能思。<a id="a-5o"></a>心言不能思议者。<a id="a-5p"></a>可谓妙契寰中矣。<a id="a-5q"></a>斯乃得旨之人。<a id="a-5r"></a>奚须言境即届宝所。<a id="a-5s"></a>终不问程。<a id="a-5t"></a>已见玉蟾。<a id="a-5u"></a>宁当执指。<a id="a-5v"></a>故般若吟云。<a id="a-5w"></a>见月休观指。<a id="a-5x"></a>归家罢问程。<a id="a-5y"></a>即心心是佛。<a id="a-5z"></a>何佛更堪成。</p>
  <p id="a60">辅行记问云。<a id="a-61"></a>四句推检。<a id="a-62"></a>贪欲泯然。<a id="a-63"></a>但有妙观。<a id="a-64"></a>无复贪欲。<a id="a-65"></a>何得复云而起而照。</p>
  <p id="a66">答。<a id="a-67"></a>防于起时理。<a id="a-68"></a>须照。<a id="a-69"></a>起不起俱照。<a id="a-6A"></a>照不照俱亡。<a id="a-6B"></a>亡不亡咸泯。<a id="a-6C"></a>泯不泯湛然。<a id="a-6D"></a>如是方成入空之观。<a id="a-6E"></a>故云不见起照。<a id="a-6F"></a>起照宛然。<a id="a-6G"></a>如上所说诸观门。<a id="a-6H"></a>一心之旨。<a id="a-6I"></a>义理昭彰。<a id="a-6J"></a>解虽分明。<a id="a-6K"></a>行须冥合。<a id="a-6L"></a>因解成行。<a id="a-6M"></a>行成解绝。<a id="a-6N"></a>不可一向执解。<a id="a-6O"></a>背道述宗。<a id="a-6P"></a>行解相应。<a id="a-6Q"></a>方明宗镜。<a id="a-6R"></a>如首楞严经所明。<a id="a-6S"></a>全为见性修行。<a id="a-6T"></a>不取多闻知解。<a id="a-6U"></a>所以如来。<a id="a-6V"></a>诃阿难言。<a id="a-6W"></a>非汝历劫辛勤证修。<a id="a-6X"></a>虽复忆持十方如来十二部经清净妙理。<a id="a-6Y"></a>如恒河沙。<a id="a-6Z"></a>只益戏论。<a id="a-6a"></a>汝虽谈说因缘自然。<a id="a-6b"></a>决定明了。<a id="a-6c"></a>人间称汝多闻第一以此积劫多闻熏习。<a id="a-6d"></a>不能免离摩登伽难。<a id="a-6e"></a>乃至阿难白佛言。<a id="a-6f"></a>世尊。<a id="a-6g"></a>我今虽承如是法音。<a id="a-6h"></a>知如来藏妙觉明心。<a id="a-6i"></a>遍十方界。<a id="a-6j"></a>含育如来十方国土。<a id="a-6k"></a>清净宝严妙觉王刹。<a id="a-6l"></a>如来复责多闻无功。<a id="a-6m"></a>不逮修习。<a id="a-6n"></a>我今犹如旅泊之人。<a id="a-6o"></a>忽蒙天王赐与华屋。<a id="a-6p"></a>虽获大宅。<a id="a-6q"></a>要因门入。<a id="a-6r"></a>唯愿如来。<a id="a-6s"></a>不舍大悲。<a id="a-6t"></a>示我在会。<a id="a-6u"></a>诸蒙闇者。<a id="a-6v"></a>捐舍小乘。<a id="a-6w"></a>毕获如来无余涅槃。<a id="a-6x"></a>本发心路。<a id="a-6y"></a>令有学者。<a id="a-6z"></a>从何摄伏。<a id="a-70"></a>畴昔攀缘。<a id="a-71"></a>得陀罗尼。<a id="a-72"></a>入佛知见。<a id="a-73"></a>是以佛告阿难。<a id="a-74"></a>汝常闻我毗柰耶中。<a id="a-75"></a>宣说修行三决定义。<a id="a-76"></a>所谓摄心为戒。<a id="a-77"></a>因戒生定。<a id="a-78"></a>因定发慧。<a id="a-79"></a>是则名为三无漏学。<a id="a-7A"></a>阿难。<a id="a-7B"></a>云何摄心。<a id="a-7C"></a>我名为戒。<a id="a-7D"></a>若诸世界六道众生。<a id="a-7E"></a>其心不淫。<a id="a-7F"></a>则不随其生死相续。<a id="a-7G"></a>汝修三昧本出尘劳。<a id="a-7H"></a>淫心不除。<a id="a-7I"></a>尘不可出。<a id="a-7J"></a>纵有多智禅定现前。<a id="a-7K"></a>如不断淫。<a id="a-7L"></a>必落魔道。<a id="a-7M"></a>上品魔王。<a id="a-7N"></a>中品魔民。<a id="a-7O"></a>下品魔女。<a id="a-7P"></a>乃至汝以淫身求佛妙果。<a id="a-7Q"></a>纵得妙悟。<a id="a-7R"></a>皆是淫根。<a id="a-7S"></a>根本成淫。<a id="a-7T"></a>轮转三涂。<a id="a-7U"></a>必不能出。<a id="a-7V"></a>如来涅槃。<a id="a-7W"></a>何路修证。<a id="a-7X"></a>必使淫机。<a id="a-7Y"></a>身心俱断。<a id="a-7Z"></a>断性亦无。<a id="a-7a"></a>于佛菩提。<a id="a-7b"></a>斯可希冀。<a id="a-7c"></a>若不断杀。<a id="a-7d"></a>修禅定者。<a id="a-7e"></a>譬如有人自塞其耳。<a id="a-7f"></a>高声大叫求人不闻。<a id="a-7g"></a>此等名为欲隐弥露。<a id="a-7h"></a>若不断偷。<a id="a-7i"></a>修禅定者。<a id="a-7j"></a>譬如有人水灌漏危欲求其满。<a id="a-7k"></a>纵经尘劫。<a id="a-7l"></a>终无平复。<a id="a-7m"></a>若不断大妄语者。<a id="a-7n"></a>如刻人粪为栴檀形。<a id="a-7o"></a>欲求香气。<a id="a-7p"></a>无有是处。<a id="a-7q"></a>乃至造十习因。<a id="a-7r"></a>受六交报。<a id="a-7s"></a>十习因者。<a id="a-7t"></a>一者淫习。<a id="a-7u"></a>是故十方一切如来。<a id="a-7v"></a>色目行淫。<a id="a-7w"></a>同名欲火。<a id="a-7x"></a>菩萨见欲。<a id="a-7y"></a>如避火坑。<a id="a-7z"></a>二者贪习。<a id="a-80"></a>是故十方一切如来。<a id="a-81"></a>色目多求。<a id="a-82"></a>同名贪水。<a id="a-83"></a>菩萨见贪。<a id="a-84"></a>如避瘴海。<a id="a-85"></a>三者慢习。<a id="a-86"></a>是故十方一切如来。<a id="a-87"></a>色目我慢。<a id="a-88"></a>名饮痴水。<a id="a-89"></a>菩萨见慢。<a id="a-8A"></a>如避巨溺。<a id="a-8B"></a>四者嗔习。<a id="a-8C"></a>是故十方一切如来。<a id="a-8D"></a>色目嗔恚。<a id="a-8E"></a>名利刀剑。<a id="a-8F"></a>菩萨见嗔。<a id="a-8G"></a>如避诛戮。<a id="a-8H"></a>五者诈习。<a id="a-8I"></a>是故十方一切如来。<a id="a-8J"></a>色目奸伪。<a id="a-8K"></a>同名谗贼。<a id="a-8L"></a>菩萨见诈。<a id="a-8M"></a>如畏豺狼。<a id="a-8N"></a>六者诳习。<a id="a-8O"></a>是故十方一切如来。<a id="a-8P"></a>色目欺诈。<a id="a-8Q"></a>同名劫杀。<a id="a-8R"></a>菩萨见诳。<a id="a-8S"></a>如践蛇虺。<a id="a-8T"></a>七者怨习。<a id="a-8U"></a>是故十方一切如来。<a id="a-8V"></a>色目怨家。<a id="a-8W"></a>名违害鬼。<a id="a-8X"></a>菩萨见怨。<a id="a-8Y"></a>如饮鸩酒。<a id="a-8Z"></a>八者见习。<a id="a-8a"></a>是故十方一切如来。<a id="a-8b"></a>色目恶见。<a id="a-8c"></a>同名见坈。<a id="a-8d"></a>菩萨见诸虚妄遍执。<a id="a-8e"></a>如入毒壑。<a id="a-8f"></a>九者枉习。<a id="a-8g"></a>是故十方一切如来。<a id="a-8h"></a>色目怨谤。<a id="a-8i"></a>同名谗虎。<a id="a-8j"></a>菩萨见枉。<a id="a-8k"></a>如遭霹雳。<a id="a-8l"></a>十者讼习。<a id="a-8m"></a>交諠发于覆藏。<a id="a-8n"></a>是故十方一切如来。<a id="a-8o"></a>色目覆藏。<a id="a-8p"></a>同名阴贼。<a id="a-8q"></a>菩萨观覆。<a id="a-8r"></a>如戴高山。<a id="a-8s"></a>履于巨海。<a id="a-8t"></a>六交报者。<a id="a-8u"></a>一者见报。<a id="a-8v"></a>二者闻报。<a id="a-8w"></a>三者嗅报。<a id="a-8x"></a>四者味报。<a id="a-8y"></a>五者触报。<a id="a-8z"></a>六者思报。<a id="a-90"></a>此六识造业。<a id="a-91"></a>所招恶报。<a id="a-92"></a>从六根出。<a id="a-93"></a>各各招引恶果。<a id="a-94"></a>临终神识。<a id="a-95"></a>堕无间狱。<a id="a-96"></a>见受明暗二苦相。<a id="a-97"></a>闻受开闭二苦相。<a id="a-98"></a>嗅受通塞二苦相。<a id="a-99"></a>味受吸吐二苦相。<a id="a-9A"></a>触受合离二苦相。<a id="a-9B"></a>思受不觉觉知二苦相。<a id="a-9C"></a>一一受苦无量。<a id="a-9D"></a>具在经文。<a id="a-9E"></a>是以阿难已悟妙觉明心。<a id="a-9F"></a>知宗不昧。<a id="a-9G"></a>方乃重告善逝。<a id="a-9H"></a>密请修行。<a id="a-9I"></a>故知先悟后修。<a id="a-9J"></a>应须理行冥合。<a id="a-9K"></a>若但取一期知解。<a id="a-9L"></a>不慕进修。<a id="a-9M"></a>欲证究竟菩提。<a id="a-9N"></a>无有是处。<a id="a-9O"></a>故经云。<a id="a-9P"></a>纵得妙悟。<a id="a-9Q"></a>皆是淫根。<a id="a-9R"></a>以生死根本不断故。<a id="a-9S"></a>直须保护浮囊。<a id="a-9T"></a>方渡业海。<a id="a-9U"></a>如大涅槃经云。<a id="a-9V"></a>尔时海中有罗刹者。<a id="a-9W"></a>贪等烦恼各别现行。<a id="a-9X"></a>名一罗刹。<a id="a-9Y"></a>全乞。<a id="a-9Z"></a>喻索交合也。<a id="a-9a"></a>乞半。<a id="a-9b"></a>喻求摩触也。<a id="a-9c"></a>三分之一喻索行事也。<a id="a-9d"></a>手许。<a id="a-9e"></a>喻共坐等也。<a id="a-9f"></a>微尘许。<a id="a-9g"></a>喻衣相触也。<a id="a-9h"></a>若但破四重禁等者。<a id="a-9i"></a>合全乞浮囊也。<a id="a-9j"></a>破僧残者。<a id="a-9k"></a>合乞其半也。<a id="a-9l"></a>犯偷兰者。<a id="a-9m"></a>合三分之一也。<a id="a-9n"></a>犯舍堕及波逸提者。<a id="a-9o"></a>合乞手许也。<a id="a-9p"></a>二罪同篇。<a id="a-9q"></a>共合手许也。<a id="a-9r"></a>破突吉罗者。<a id="a-9s"></a>合乞微尘也。<a id="a-9t"></a>故知微细须持。<a id="a-9u"></a>方全戒体。<a id="a-9v"></a>如虽乞微尘之许。<a id="a-9w"></a>终坏浮囊。<a id="a-9x"></a>岂况全半乎。<a id="a-9y"></a>是以若犯此篇。<a id="a-9z"></a>其过尤重。<a id="a-A0"></a>非唯有障大道。<a id="a-A1"></a>不出尘劳。<a id="a-A2"></a>以恶业相酬。<a id="a-A3"></a>果牵地狱。<a id="a-A4"></a>十习因既作。<a id="a-A5"></a>六交报宁亡。<a id="a-A6"></a>皆是一念恶觉心生。<a id="a-A7"></a>颠倒想起。<a id="a-A8"></a>对境作因成之假。<a id="a-A9"></a>随情运相续之心。<a id="a-AA"></a>不以智眼正观。<a id="a-AB"></a>遂陷凡夫业道。<a id="a-AC"></a>虽则一期徇意。<a id="a-AD"></a>罔思万劫沉身。<a id="a-AE"></a>是以一切如来同宣。<a id="a-AF"></a>审宜刻骨。<a id="a-AG"></a>十方菩萨皆惧。<a id="a-AH"></a>实可惊心。<a id="a-AI"></a>所以华严经云。<a id="a-AJ"></a>尔时文殊师利菩萨。<a id="a-AK"></a>问法首菩萨言。<a id="a-AL"></a>佛子。<a id="a-AM"></a>如佛所说。<a id="a-AN"></a>若有众生受持正法。<a id="a-AO"></a>悉能除断一切烦恼。<a id="a-AP"></a>何故复有受持正法。<a id="a-AQ"></a>而不断者。<a id="a-AR"></a>随贪嗔痴。<a id="a-AS"></a>随慢随覆。<a id="a-AT"></a>随忿随恨。<a id="a-AU"></a>随嫉随悭。<a id="a-AV"></a>随诳随谄。<a id="a-AW"></a>势力所转。<a id="a-AX"></a>无有离心。<a id="a-AY"></a>能受持法。<a id="a-AZ"></a>何故复于心行之内。<a id="a-Aa"></a>起诸烦恼。<a id="a-Ab"></a>时法首菩萨。<a id="a-Ac"></a>以颂答曰。<a id="a-Ad"></a>佛子。<a id="a-Ae"></a>善谛听。<a id="a-Af"></a>所问如实义。<a id="a-Ag"></a>非但以多闻。<a id="a-Ah"></a>能入如来法。<a id="a-Ai"></a>如人水所漂。<a id="a-Aj"></a>惧溺而渴死。<a id="a-Ak"></a>于法不修行。<a id="a-Al"></a>多闻亦如是。<a id="a-Am"></a>如人设美膳。<a id="a-An"></a>自饿而不食。<a id="a-Ao"></a>于法不修行。<a id="a-Ap"></a>多闻亦如是。<a id="a-Aq"></a>如人善方药。<a id="a-Ar"></a>自疾不能救。<a id="a-As"></a>于法不修行。<a id="a-At"></a>多闻亦如是。<a id="a-Au"></a>如人数他宝。<a id="a-Av"></a>自无半钱分。<a id="a-Aw"></a>于法不修行。<a id="a-Ax"></a>多闻亦如是。<a id="a-Ay"></a>如有生王宫。<a id="a-Az"></a>而受馁与寒。<a id="a-B0"></a>于法不修行。<a id="a-B1"></a>多闻亦如是。<a id="a-B2"></a>如聋奏音乐。<a id="a-B3"></a>悦彼不自闻。<a id="a-B4"></a>于法不修行。<a id="a-B5"></a>多闻亦如是。<a id="a-B6"></a>如盲缋众像。<a id="a-B7"></a>示彼不自见。<a id="a-B8"></a>于法不修行。<a id="a-B9"></a>多闻亦如是。<a id="a-BA"></a>譬如海船师。<a id="a-BB"></a>而于海中死。<a id="a-BC"></a>于法不修行。<a id="a-BD"></a>多闻亦如是。<a id="a-BE"></a>如在四衢道。<a id="a-BF"></a>广说众。<a id="a-BG"></a>好事。<a id="a-BH"></a>内自无实德。<a id="a-BI"></a>不行亦如是。<a id="a-BJ"></a>大宝积经云。<a id="a-BK"></a>佛言。<a id="a-BL"></a>迦葉。<a id="a-BM"></a>若有趣菩萨乘善男子善女人等。<a id="a-BN"></a>适闻此法。<a id="a-BO"></a>不能生于如实深信。<a id="a-BP"></a>终不能得阿耨多罗三藐三菩提。<a id="a-BQ"></a>何以故。<a id="a-BR"></a>由修学故证彼菩提。<a id="a-BS"></a>非不修学而能得证。<a id="a-BT"></a>若不修习得菩提者。<a id="a-BU"></a>猫兔等类。<a id="a-BV"></a>亦应证得无上菩提。<a id="a-BW"></a>何以故。<a id="a-BX"></a>不正行者。<a id="a-BY"></a>不能证得无上觉故。<a id="a-BZ"></a>何以故。<a id="a-Ba"></a>若不正行得菩提者。<a id="a-Bb"></a>音声言说。<a id="a-Bc"></a>亦应证得无上菩提。<a id="a-Bd"></a>作如是言。<a id="a-Be"></a>我当作佛。<a id="a-Bf"></a>我当作佛。<a id="a-Bg"></a>以此语故。<a id="a-Bh"></a>无边众生应成正觉。<a id="a-Bi"></a>永嘉集云。<a id="a-Bj"></a>心与空相应。<a id="a-Bk"></a>讥毁赞誉。<a id="a-Bl"></a>何忧何喜。<a id="a-Bm"></a>身与空相应。<a id="a-Bn"></a>刀割香涂。<a id="a-Bo"></a>何苦何乐。<a id="a-Bp"></a>依报与空相应。<a id="a-Bq"></a>施与劫夺。<a id="a-Br"></a>何得何失。<a id="a-Bs"></a>心与空不空相应。<a id="a-Bt"></a>爱见都忘。<a id="a-Bu"></a>慈悲普救。<a id="a-Bv"></a>身与空不空相应。<a id="a-Bw"></a>内同枯木。<a id="a-Bx"></a>外现威仪。<a id="a-By"></a>依报与空不空相应。<a id="a-Bz"></a>永绝贪求资财给济。<a id="a-C0"></a>心与空不空非空非不空相应。<a id="a-C1"></a>实相初明。<a id="a-C2"></a>开佛知见。<a id="a-C3"></a>身与空不空非空非不空相应。<a id="a-C4"></a>一尘入正受。<a id="a-C5"></a>诸尘三昧起。<a id="a-C6"></a>依报与空不空非空非不空相应。<a id="a-C7"></a>香台宝阁。<a id="a-C8"></a>严土化生。<a id="a-C9"></a>是以若不断四重深愆。<a id="a-CA"></a>欲求一乘妙果。<a id="a-CB"></a>如塞耳大叫。<a id="a-CC"></a>难免他闻。<a id="a-CD"></a>徒灌漏卮。<a id="a-CE"></a>终无满日。<a id="a-CF"></a>又若所行非所说。<a id="a-CG"></a>所说非所行。<a id="a-CH"></a>心口自违。<a id="a-CI"></a>相应何日。<a id="a-CJ"></a>似盲画众像。<a id="a-CK"></a>如聋奏乐音。<a id="a-CL"></a>但悦彼情。<a id="a-CM"></a>于己无益。<a id="a-CN"></a>故知。<a id="a-CO"></a>闻之不证。<a id="a-CP"></a>解之不行。<a id="a-CQ"></a>虽处多闻宝藏。<a id="a-CR"></a>如王宫冻死。<a id="a-CS"></a>虚游诸佛智海。<a id="a-CT"></a>犹水中渴亡。<a id="a-CU"></a>比况可知。<a id="a-CV"></a>应须改辙。<a id="a-CW"></a>不生惭悔。<a id="a-CX"></a>焉称智乎。</p>
  <p id="aCY">问。<a id="a-CZ"></a>此宗镜录于顿渐两教。<a id="a-Ca"></a>真缘二修。<a id="a-Cb"></a>云何悟入。<a id="a-Cc"></a>如何修行。</p>
  <p id="aCd">答。<a id="a-Ce"></a>今宗镜中依无作三昧。<a id="a-Cf"></a>观真如一心。<a id="a-Cg"></a>念念冥真。<a id="a-Ch"></a>念念圆满。<a id="a-Ci"></a>如台教明。<a id="a-Cj"></a>修无作三昧。<a id="a-Ck"></a>观真如实相。<a id="a-Cl"></a>不见缘修作佛。<a id="a-Cm"></a>亦不见真修作佛。<a id="a-Cn"></a>亦不见真缘二修合故作佛。<a id="a-Co"></a>亦不离真缘二修而作佛。<a id="a-Cp"></a>若无四修。<a id="a-Cq"></a>即无四作。<a id="a-Cr"></a>是无作三昧。<a id="a-Cs"></a>岂同尔相州北道。<a id="a-Ct"></a>明缘修作佛。<a id="a-Cu"></a>南土大小乘师。<a id="a-Cv"></a>亦多用缘修。<a id="a-Cw"></a>亦不同相州南道。<a id="a-Cx"></a>用真修作佛。</p>
  <p id="aCy">问。<a id="a-Cz"></a>偏用何过。</p>
  <p id="aD0">答。<a id="a-D1"></a>道无诤。<a id="a-D2"></a>何得诤同水火。<a id="a-D3"></a>今明用三昧。<a id="a-D4"></a>修中道第一义谛。<a id="a-D5"></a>开无明。<a id="a-D6"></a>显法性。<a id="a-D7"></a>忘真缘。<a id="a-D8"></a>离诤论。<a id="a-D9"></a>言语法灭。<a id="a-DA"></a>无量罪除。<a id="a-DB"></a>清净心一。<a id="a-DC"></a>水若澄清。<a id="a-DD"></a>佛性宝珠自然现也。<a id="a-DE"></a>见佛性故。<a id="a-DF"></a>即住大涅槃。</p>
  <p id="aDG">问曰。<a id="a-DH"></a>若尔者。<a id="a-DI"></a>今云何说。</p>
  <p id="aDJ">答曰。<a id="a-DK"></a>大涅槃经云。<a id="a-DL"></a>不生不生。<a id="a-DM"></a>名大涅槃。<a id="a-DN"></a>以修道得故。<a id="a-DO"></a>故不可说。<a id="a-DP"></a>岂如诸大乘论师。<a id="a-DQ"></a>偏执定说。<a id="a-DR"></a>今以因缘故。<a id="a-DS"></a>亦可得说者。<a id="a-DT"></a>若解四悉檀意。<a id="a-DU"></a>如前四种说则无咎。<a id="a-DV"></a>次明证成者。<a id="a-DW"></a>若观无明见中道者。<a id="a-DX"></a>即是入不二法门。<a id="a-DY"></a>住不思议解脱。<a id="a-DZ"></a>故入不思议法门品云。<a id="a-Da"></a>若知无明即是明。<a id="a-Db"></a>明亦不可得。<a id="a-Dc"></a>是为入不二法门。<a id="a-Dd"></a>若入中道。<a id="a-De"></a>即能双照二谛。<a id="a-Df"></a>自然流入萨婆若海。<a id="a-Dg"></a>今依四悉普为群机。<a id="a-Dh"></a>于真缘二修中。<a id="a-Di"></a>是无作真修。<a id="a-Dj"></a>顿渐四句中。<a id="a-Dk"></a>若约上上根。<a id="a-Dl"></a>是顿悟顿修。<a id="a-Dm"></a>若约上根。<a id="a-Dn"></a>或是顿悟渐修。</p>
  <p id="aDo">问。<a id="a-Dp"></a>如何是真缘二修。</p>
  <p id="aDq">答。<a id="a-Dr"></a>若约缘修用智成佛。<a id="a-Ds"></a>真如但是境故。<a id="a-Dt"></a>约缘修以明自也。<a id="a-Du"></a>真修正用真如一心为佛。<a id="a-Dv"></a>万行及智。<a id="a-Dw"></a>但是福智庄严。<a id="a-Dx"></a>故用真如一心为自。<a id="a-Dy"></a>一切福智为他。<a id="a-Dz"></a>若直了真如心即成佛者。<a id="a-E0"></a>是圆顿宗。<a id="a-E1"></a>若不了此心妄有修证者。<a id="a-E2"></a>是藏通等教灰断之果。<a id="a-E3"></a>若依此心发行别修者。<a id="a-E4"></a>是别教大乘。<a id="a-E5"></a>与圆教即心便具者。<a id="a-E6"></a>所有行位功程。<a id="a-E7"></a>日劫相倍。<a id="a-E8"></a>故云即心是者疾。<a id="a-E9"></a>发心行者迟。</p>
  <p id="aEA">问。<a id="a-EB"></a>既即心是。<a id="a-EC"></a>何用更修。</p>
  <p id="aED">答。<a id="a-EE"></a>只为是故。<a id="a-EF"></a>所以修。<a id="a-EG"></a>如铁非金。<a id="a-EH"></a>即不可锻成妙器。</p>
  <p id="aEI">问。<a id="a-EJ"></a>如何是顿渐四句。</p>
  <p id="aEK">答。<a id="a-EL"></a>一渐修顿悟。<a id="a-EM"></a>二顿悟渐修。<a id="a-EN"></a>三渐修渐悟。<a id="a-EO"></a>四顿悟顿修。<a id="a-EP"></a>楞伽经中有四渐四顿。<a id="a-EQ"></a>经云。<a id="a-ER"></a>大慧白佛言。<a id="a-ES"></a>世尊。<a id="a-ET"></a>云何净除自心现流。<a id="a-EU"></a>为顿为渐。<a id="a-EV"></a>答中先明四渐。<a id="a-EW"></a>后说四顿。<a id="a-EX"></a>渐经云。<a id="a-EY"></a>佛告大慧。<a id="a-EZ"></a>渐净非顿。<a id="a-Ea"></a>一如庵罗果。<a id="a-Eb"></a>渐熟非顿。<a id="a-Ec"></a>如来渐除众生自心现流。<a id="a-Ed"></a>亦复如是。<a id="a-Ee"></a>渐净非顿。<a id="a-Ef"></a>二如陶家作器。<a id="a-Eg"></a>渐成非顿。<a id="a-Eh"></a>三如大地。<a id="a-Ei"></a>渐生非顿。<a id="a-Ej"></a>四如习艺。<a id="a-Ek"></a>渐就非顿。<a id="a-El"></a>上之四渐。<a id="a-Em"></a>约于修行。<a id="a-En"></a>未证理故。<a id="a-Eo"></a>下之四顿。<a id="a-Ep"></a>约己证理故。<a id="a-Eq"></a>一明镜顿现喻。<a id="a-Er"></a>经云。<a id="a-Es"></a>譬如明镜顿现一切无相色像。<a id="a-Et"></a>如来净除一切众生自心现流。<a id="a-Eu"></a>亦复如是。<a id="a-Ev"></a>顿现无相无所有清净法界。<a id="a-Ew"></a>二日月顿照喻。<a id="a-Ex"></a>经云。<a id="a-Ey"></a>如日月轮。<a id="a-Ez"></a>顿照显示一切色像。<a id="a-F0"></a>如来为离自心现习气过患众生。<a id="a-F1"></a>亦复如是。<a id="a-F2"></a>顿为显示不思议胜智境界。<a id="a-F3"></a>三藏识顿知喻。<a id="a-F4"></a>经云。<a id="a-F5"></a>譬如藏识。<a id="a-F6"></a>顿分别知自心现。<a id="a-F7"></a>及身安立受用境界。<a id="a-F8"></a>彼诸报佛。<a id="a-F9"></a>亦复如是。<a id="a-FA"></a>顿熟众生所处境界。<a id="a-FB"></a>以修行者。<a id="a-FC"></a>安处于彼色究竟天。<a id="a-FD"></a>四佛光顿照喻。<a id="a-FE"></a>经云。<a id="a-FF"></a>譬如法佛所作。<a id="a-FG"></a>依佛光明照耀。<a id="a-FH"></a>自觉圣趣。<a id="a-FI"></a>亦复如是。<a id="a-FJ"></a>于彼法相有性无性恶见妄想。<a id="a-FK"></a>照令除灭。<a id="a-FL"></a>今取顿悟渐修。<a id="a-FM"></a>深谐教理。<a id="a-FN"></a>首楞严经云。<a id="a-FO"></a>理虽顿悟。<a id="a-FP"></a>承悟并消。<a id="a-FQ"></a>事在渐修。<a id="a-FR"></a>依次第尽。<a id="a-FS"></a>如大海猛风顿息。<a id="a-FT"></a>波浪渐停。<a id="a-FU"></a>犹孩子诸根顿生。<a id="a-FV"></a>力量渐备。<a id="a-FW"></a>似曦光之顿出。<a id="a-FX"></a>霜露渐消。<a id="a-FY"></a>若即文之顿成。<a id="a-FZ"></a>读有前后。<a id="a-Fa"></a>或顿悟顿修。<a id="a-Fb"></a>正当宗镜。<a id="a-Fc"></a>如华严宗。<a id="a-Fd"></a>取悟如日照。<a id="a-Fe"></a>即解悟证悟。<a id="a-Ff"></a>皆悉顿也。<a id="a-Fg"></a>又如磨镜。<a id="a-Fh"></a>一时遍磨。<a id="a-Fi"></a>明净有渐。<a id="a-Fj"></a>今论。<a id="a-Fk"></a>明是本明。<a id="a-Fl"></a>渐为圆渐。<a id="a-Fm"></a>明是本明者。<a id="a-Fn"></a>恐谓拂镜非顿。<a id="a-Fo"></a>明镜本来净。<a id="a-Fp"></a>何用拂尘埃。<a id="a-Fq"></a>此是六祖。<a id="a-Fr"></a>直显本性。<a id="a-Fs"></a>破其渐修。<a id="a-Ft"></a>今为顺经明其渐证。<a id="a-Fu"></a>随渐渐明。<a id="a-Fv"></a>皆本明矣。<a id="a-Fw"></a>故云明是本明。<a id="a-Fx"></a>即无念体上自有真知。<a id="a-Fy"></a>非别有知。<a id="a-Fz"></a>知即心体也。<a id="a-G0"></a>渐为圆渐者。<a id="a-G1"></a>即天台智者意。<a id="a-G2"></a>彼云。<a id="a-G3"></a>渐渐非圆渐。<a id="a-G4"></a>圆圆非渐圆。<a id="a-G5"></a>谓渐家亦有圆渐。<a id="a-G6"></a>圆家亦有圆渐。<a id="a-G7"></a>渐家渐者。<a id="a-G8"></a>如江出岷山。<a id="a-G9"></a>始于滥觞。<a id="a-GA"></a>渐家圆者。<a id="a-GB"></a>如大江千里。<a id="a-GC"></a>圆家渐者。<a id="a-GD"></a>如初入海。<a id="a-GE"></a>虽则渐深。<a id="a-GF"></a>一滴之水已过大江。<a id="a-GG"></a>况滥觞耶。<a id="a-GH"></a>圆家圆者。<a id="a-GI"></a>如穷海涯底故。<a id="a-GJ"></a>今云。<a id="a-GK"></a>渐是圆家渐。<a id="a-GL"></a>尚过渐家之圆。<a id="a-GM"></a>况渐家之渐。<a id="a-GN"></a>禅原集云。<a id="a-GO"></a>顿门有二。<a id="a-GP"></a>一逐机顿。<a id="a-GQ"></a>二化仪顿。<a id="a-GR"></a>一逐机顿者。<a id="a-GS"></a>遇凡夫上根利智。<a id="a-GT"></a>直示真法。<a id="a-GU"></a>闻即顿悟。<a id="a-GV"></a>全同佛果。<a id="a-GW"></a>如华严中。<a id="a-GX"></a>初发心时。<a id="a-GY"></a>即得阿耨菩提。<a id="a-GZ"></a>圆觉中。<a id="a-Ga"></a>观行即成佛。<a id="a-Gb"></a>二化仪顿者。<a id="a-Gc"></a>谓佛初成道。<a id="a-Gd"></a>为宿世缘熟上根之流。<a id="a-Ge"></a>一时顿说性相事理。<a id="a-Gf"></a>众生万惑。<a id="a-Gg"></a>菩萨万行。<a id="a-Gh"></a>贤圣地位。<a id="a-Gi"></a>诸佛万德。<a id="a-Gj"></a>因该果海。<a id="a-Gk"></a>初心即得菩提。<a id="a-Gl"></a>果彻因原。<a id="a-Gm"></a>位满犹同菩萨。<a id="a-Gn"></a>此唯华严一经。<a id="a-Go"></a>名为顿教。<a id="a-Gp"></a>其中所说诸法。<a id="a-Gq"></a>是全一心之诸法。<a id="a-Gr"></a>一心是全诸法之一心。<a id="a-Gs"></a>性相圆融。<a id="a-Gt"></a>一多自在。<a id="a-Gu"></a>又约机顿渐不同。<a id="a-Gv"></a>有云。<a id="a-Gw"></a>先因渐修功成。<a id="a-Gx"></a>而豁然顿悟。<a id="a-Gy"></a>如伐木片片渐斫。<a id="a-Gz"></a>一时。<a id="a-H0"></a>顿倒。<a id="a-H1"></a>亦如远诣皇城。<a id="a-H2"></a>步步渐行。<a id="a-H3"></a>一日顿到。<a id="a-H4"></a>有云。<a id="a-H5"></a>先因顿修。<a id="a-H6"></a>而后渐悟。<a id="a-H7"></a>如人学射。<a id="a-H8"></a>顿者。<a id="a-H9"></a>箭箭直注意在的。<a id="a-HA"></a>渐者。<a id="a-HB"></a>久始渐亲渐中。<a id="a-HC"></a>此说运心顿修。<a id="a-HD"></a>不言功行顿毕。<a id="a-HE"></a>有云。<a id="a-HF"></a>渐修渐悟。<a id="a-HG"></a>如登九层之台。<a id="a-HH"></a>足履渐高。<a id="a-HI"></a>所见。<a id="a-HJ"></a>渐远。<a id="a-HK"></a>已上皆证悟也。<a id="a-HL"></a>有云。<a id="a-HM"></a>先须顿悟。<a id="a-HN"></a>方可渐修。<a id="a-HO"></a>此约解悟。<a id="a-HP"></a>若约断障说者。<a id="a-HQ"></a>如日顿出。<a id="a-HR"></a>霜露渐消。<a id="a-HS"></a>若约成德说者。<a id="a-HT"></a>如孩初生。<a id="a-HU"></a>即具四支六根。<a id="a-HV"></a>长即渐成志气功用。<a id="a-HW"></a>如华严经云。<a id="a-HX"></a>初发心时。<a id="a-HY"></a>即成正觉。<a id="a-HZ"></a>三贤十圣。<a id="a-Ha"></a>次第修证。<a id="a-Hb"></a>若未悟而修。<a id="a-Hc"></a>非真修也。<a id="a-Hd"></a>良以。<a id="a-He"></a>非真流之行。<a id="a-Hf"></a>无以称真。<a id="a-Hg"></a>何有饰真之行。<a id="a-Hh"></a>不从真起。<a id="a-Hi"></a>经云。<a id="a-Hj"></a>若未闻此法。<a id="a-Hk"></a>多劫修六度万行。<a id="a-Hl"></a>竟不证真。<a id="a-Hm"></a>有云。<a id="a-Hn"></a>顿悟顿修者。<a id="a-Ho"></a>此说上上智。<a id="a-Hp"></a>根性。<a id="a-Hq"></a>乐欲俱胜。<a id="a-Hr"></a>一闻千悟。<a id="a-Hs"></a>得大总持。<a id="a-Ht"></a>一念不生。<a id="a-Hu"></a>前后际断。<a id="a-Hv"></a>若断障说。<a id="a-Hw"></a>如斩一籰丝。<a id="a-Hx"></a>万条顿断。<a id="a-Hy"></a>若修德说。<a id="a-Hz"></a>如染一籰丝。<a id="a-I0"></a>万条顿色。<a id="a-I1"></a>荷泽云。<a id="a-I2"></a>见无念体。<a id="a-I3"></a>不逐物生。<a id="a-I4"></a>又云。<a id="a-I5"></a>一念与本性相应。<a id="a-I6"></a>八万波罗蜜行。<a id="a-I7"></a>一时齐用。<a id="a-I8"></a>又顿悟者。<a id="a-I9"></a>不离此生。<a id="a-IA"></a>即得解脱。<a id="a-IB"></a>如师子儿。<a id="a-IC"></a>初生之时。<a id="a-ID"></a>是真师子。<a id="a-IE"></a>即修之时。<a id="a-IF"></a>即入佛位。<a id="a-IG"></a>如竹春生笋。<a id="a-IH"></a>不离于春。<a id="a-II"></a>即与母齐。<a id="a-IJ"></a>何以故。<a id="a-IK"></a>心空故。<a id="a-IL"></a>若除妄念。<a id="a-IM"></a>永绝我人。<a id="a-IN"></a>即与佛齐。<a id="a-IO"></a>经云。<a id="a-IP"></a>不坏世间而超世间。<a id="a-IQ"></a>不舍烦恼。<a id="a-IR"></a>而入涅槃。<a id="a-IS"></a>不修顿悟。<a id="a-IT"></a>犹如野干随逐师子。<a id="a-IU"></a>经百千劫。<a id="a-IV"></a>终不得成师子。<a id="a-IW"></a>故知若不直了自心。<a id="a-IX"></a>岂成圆顿。<a id="a-IY"></a>随他妄学。<a id="a-IZ"></a>终不成真。<a id="a-Ia"></a>此宗镜录。<a id="a-Ib"></a>是圆顿门。<a id="a-Ic"></a>即之于心。<a id="a-Id"></a>了之无际。<a id="a-Ie"></a>更无前后。<a id="a-If"></a>万法同时。<a id="a-Ig"></a>所以证道歌云。<a id="a-Ih"></a>是以禅门了却心。<a id="a-Ii"></a>顿入无生慈忍力。<a id="a-Ij"></a>又若用悟而修。<a id="a-Ik"></a>即是解悟。<a id="a-Il"></a>若因修而悟。<a id="a-Im"></a>即是证悟。<a id="a-In"></a>又顿教初如华严海会。<a id="a-Io"></a>于逝多林中。<a id="a-Ip"></a>入师子嚬伸三昧。<a id="a-Iq"></a>大众皆顿证法界。<a id="a-Ir"></a>无有别异。<a id="a-Is"></a>后乃至将欲灭度。<a id="a-It"></a>在拘尸那城娑罗双树间。<a id="a-Iu"></a>作大师子吼。<a id="a-Iv"></a>显常住法。<a id="a-Iw"></a>决定说言。<a id="a-Ix"></a>一切众生。<a id="a-Iy"></a>皆有佛性。<a id="a-Iz"></a>凡是有心。<a id="a-J0"></a>定当作佛。<a id="a-J1"></a>究竟涅槃常乐我净。<a id="a-J2"></a>皆令安住秘密藏中。<a id="a-J3"></a>以此教法。<a id="a-J4"></a>本从世尊一真心体流出。<a id="a-J5"></a>亦只是凡圣所依一心真体。<a id="a-J6"></a>随缘流出。<a id="a-J7"></a>展转遍一切处。<a id="a-J8"></a>一切众生身心之中。<a id="a-J9"></a>只各于自心静念。<a id="a-JA"></a>如理思惟。<a id="a-JB"></a>即如是如是显现。<a id="a-JC"></a>于宗镜中。<a id="a-JD"></a>了然明白。<a id="a-JE"></a>起此无涯之一照。<a id="a-JF"></a>遍法界无际之虚空。<a id="a-JG"></a>无一尘而不被光明。<a id="a-JH"></a>凡一念而咸承照烛。<a id="a-JI"></a>斯乃般若无知之照。<a id="a-JJ"></a>照岂有边。<a id="a-JK"></a>涅槃大寂之宗。<a id="a-JL"></a>宗何有尽。<a id="a-JM"></a>故如般若无知论云。<a id="a-JN"></a>放光云。<a id="a-JO"></a>般若无所有相。<a id="a-JP"></a>无生灭相。<a id="a-JQ"></a>道行云。<a id="a-JR"></a>般若无所知。<a id="a-JS"></a>无所见。<a id="a-JT"></a>此辩智照之用。<a id="a-JU"></a>而曰无相。<a id="a-JV"></a>无知者。<a id="a-JW"></a>何也。<a id="a-JX"></a>果有无相之知。<a id="a-JY"></a>不知之照。<a id="a-JZ"></a>明矣。<a id="a-Ja"></a>何者。<a id="a-Jb"></a>夫有所知。<a id="a-Jc"></a>则有所不知。<a id="a-Jd"></a>以圣心无知。<a id="a-Je"></a>故无所不知。<a id="a-Jf"></a>不知之知。<a id="a-Jg"></a>乃曰一切知。<a id="a-Jh"></a>故经云。<a id="a-Ji"></a>圣心无知。<a id="a-Jj"></a>无所不知。<a id="a-Jk"></a>信矣。<a id="a-Jl"></a>是以圣人。<a id="a-Jm"></a>虚其心而实其照。<a id="a-Jn"></a>终日知未尝知也。<a id="a-Jo"></a>故能默耀韬光。<a id="a-Jp"></a>虚心玄鉴。<a id="a-Jq"></a>闭智塞聪。<a id="a-Jr"></a>而独觉冥冥者矣。<a id="a-Js"></a>然则智有穷幽之鉴。<a id="a-Jt"></a>而无知焉。<a id="a-Ju"></a>神有应会之用。<a id="a-Jv"></a>而无虑焉。<a id="a-Jw"></a>神无虑故。<a id="a-Jx"></a>能独王于世表。<a id="a-Jy"></a>智无知故。<a id="a-Jz"></a>能玄照于事外。<a id="a-K0"></a>智虽事外。<a id="a-K1"></a>未始无事。<a id="a-K2"></a>神虽世表。<a id="a-K3"></a>终日域中。<a id="a-K4"></a>所以俯仰顺化。<a id="a-K5"></a>应接无穷。<a id="a-K6"></a>无幽不察。<a id="a-K7"></a>而无照功。<a id="a-K8"></a>斯则无知之所知。<a id="a-K9"></a>圣神之所会也。<a id="a-KA"></a>然其为物。<a id="a-KB"></a>实而不有。<a id="a-KC"></a>虚而不无。<a id="a-KD"></a>存而不可论者。<a id="a-KE"></a>其唯圣智乎。<a id="a-KF"></a>何者。<a id="a-KG"></a>欲言其有。<a id="a-KH"></a>无状无名。<a id="a-KI"></a>欲言其无。<a id="a-KJ"></a>圣以之灵。<a id="a-KK"></a>圣以之灵故。<a id="a-KL"></a>虚不失照。<a id="a-KM"></a>无状无名故。<a id="a-KN"></a>照不失虚。<a id="a-KO"></a>照不失虚故。<a id="a-KP"></a>浑而不渝。<a id="a-KQ"></a>虚不失照故。<a id="a-KR"></a>动以接粗。<a id="a-KS"></a>是以圣智之用。<a id="a-KT"></a>未始暂废。<a id="a-KU"></a>求之形相。<a id="a-KV"></a>未始可得。<a id="a-KW"></a>故宝积曰。<a id="a-KX"></a>以无心意而现行。<a id="a-KY"></a>放光曰。<a id="a-KZ"></a>不动等觉而建立诸法。<a id="a-Ka"></a>所以圣迹万端。<a id="a-Kb"></a>其致一而已矣。<a id="a-Kc"></a>是以般若可虚而照。<a id="a-Kd"></a>真谛可亡而知。<a id="a-Ke"></a>万动可即而静。<a id="a-Kf"></a>圣应可无而为。<a id="a-Kg"></a>斯则不知而自知。<a id="a-Kh"></a>不为而自为矣。<a id="a-Ki"></a>复何知哉。<a id="a-Kj"></a>复何为哉。</p>
  <p id="aKk">问曰。<a id="a-Kl"></a>夫圣人真心独朗。<a id="a-Km"></a>物物斯照。<a id="a-Kn"></a>应接无方故。<a id="a-Ko"></a>动与事会。<a id="a-Kp"></a>物物斯照故。<a id="a-Kq"></a>知无所遗。<a id="a-Kr"></a>动与事会故。<a id="a-Ks"></a>会不失机。<a id="a-Kt"></a>会不失机故。<a id="a-Ku"></a>有会于可会。<a id="a-Kv"></a>知无所遗故。<a id="a-Kw"></a>必有知于可知。<a id="a-Kx"></a>有知于可知故。<a id="a-Ky"></a>圣不虚知。<a id="a-Kz"></a>有会于可会故。<a id="a-L0"></a>圣不虚会。<a id="a-L1"></a>既知既会。<a id="a-L2"></a>而曰无知无会者何耶。<a id="a-L3"></a>若夫忘知遗会者。<a id="a-L4"></a>则是圣人无私于知。<a id="a-L5"></a>会。<a id="a-L6"></a>以成其私耳。<a id="a-L7"></a>斯可曰不自有其知。<a id="a-L8"></a>安得无知而以哉。</p>
  <p id="aL9">答曰。<a id="a-LA"></a>夫圣人功高二仪而不仁。<a id="a-LB"></a>明逾日月而弥昏者。<a id="a-LC"></a>岂曰木石瞽其怀。<a id="a-LD"></a>其于无知而已哉。<a id="a-LE"></a>诚以。<a id="a-LF"></a>异于人者神明。<a id="a-LG"></a>故不可以事相求之耳。<a id="a-LH"></a>子意欲令圣人不自有知。<a id="a-LI"></a>而圣人未尝不有知。<a id="a-LJ"></a>无乃乖于圣心。<a id="a-LK"></a>失于文旨者乎。<a id="a-LL"></a>何者。<a id="a-LM"></a>经云。<a id="a-LN"></a>真般若者。<a id="a-LO"></a>清净如虚空。<a id="a-LP"></a>无知无见。<a id="a-LQ"></a>无作无缘。<a id="a-LR"></a>斯则知自无知矣。<a id="a-LS"></a>岂待反照。<a id="a-LT"></a>然后无知哉。<a id="a-LU"></a>若有知性空而称净者。<a id="a-LV"></a>则不辩于惑智。<a id="a-LW"></a>三毒四倒。<a id="a-LX"></a>皆亦清净。<a id="a-LY"></a>又何独尊净于般若。<a id="a-LZ"></a>若以所知美般若。<a id="a-La"></a>所知则非般若。<a id="a-Lb"></a>所知自常净。<a id="a-Lc"></a>般若未尝净。<a id="a-Ld"></a>亦无缘致净。<a id="a-Le"></a>叹于般若。<a id="a-Lf"></a>然经云。<a id="a-Lg"></a>般若清净者。<a id="a-Lh"></a>将无以般若体相真净。<a id="a-Li"></a>本无惑取之知。<a id="a-Lj"></a>无惑取之知。<a id="a-Lk"></a>不可以知名哉。<a id="a-Ll"></a>岂唯无知名无知。<a id="a-Lm"></a>知自无知矣。<a id="a-Ln"></a>是以圣人以无知之般若。<a id="a-Lo"></a>照彼无相之真谛。<a id="a-Lp"></a>真谛无兔马之遗。<a id="a-Lq"></a>般若无不穷之鉴。<a id="a-Lr"></a>所以会而不差。<a id="a-Ls"></a>当而无是。<a id="a-Lt"></a>寂怕无知。<a id="a-Lu"></a>而无不知者矣。</p>
  <p id="aLv">难曰。<a id="a-Lw"></a>夫物无以自通。<a id="a-Lx"></a>故立名以通物。<a id="a-Ly"></a>物虽非名。<a id="a-Lz"></a>果有可名之物。<a id="a-M0"></a>当于此名矣。<a id="a-M1"></a>是以即名求物。<a id="a-M2"></a>物不能隐。<a id="a-M3"></a>而论云。<a id="a-M4"></a>圣心无知。<a id="a-M5"></a>又云。<a id="a-M6"></a>无所不知。<a id="a-M7"></a>意谓无知未尝知。<a id="a-M8"></a>知未尝无知。<a id="a-M9"></a>斯则名教之所通。<a id="a-MA"></a>立言之本意也。<a id="a-MB"></a>然论者。<a id="a-MC"></a>欲一于圣心。<a id="a-MD"></a>异于文旨。<a id="a-ME"></a>寻文求实。<a id="a-MF"></a>未见其当。<a id="a-MG"></a>何者。<a id="a-MH"></a>若知得于圣心。<a id="a-MI"></a>无知无所辩。<a id="a-MJ"></a>若无知得于圣心。<a id="a-MK"></a>知亦无所辩。<a id="a-ML"></a>若二都无得。<a id="a-MM"></a>无所复论哉。</p>
  <p id="aMN">答曰。<a id="a-MO"></a>般若义者。<a id="a-MP"></a>无名无说。<a id="a-MQ"></a>非有非无。<a id="a-MR"></a>非实非虚。<a id="a-MS"></a>斯无名之法。<a id="a-MT"></a>故非言所能言也。<a id="a-MU"></a>言虽不能言。<a id="a-MV"></a>然非言无以传。<a id="a-MW"></a>是以圣人终日言而未尝言也。<a id="a-MX"></a>今试为子狂言辩之。<a id="a-MY"></a>夫圣心者。<a id="a-MZ"></a>微妙无相。<a id="a-Ma"></a>不可为有。<a id="a-Mb"></a>用之弥勤。<a id="a-Mc"></a>不可为无。<a id="a-Md"></a>不可为无故。<a id="a-Me"></a>圣智存焉。<a id="a-Mf"></a>不可为有。<a id="a-Mg"></a>故名教绝。<a id="a-Mh"></a>焉是以言知。<a id="a-Mi"></a>不为。<a id="a-Mj"></a>知欲以通其鉴。<a id="a-Mk"></a>不知。<a id="a-Ml"></a>非不知。<a id="a-Mm"></a>欲以辩其相。<a id="a-Mn"></a>辩相不为无。<a id="a-Mo"></a>通鉴不为有。<a id="a-Mp"></a>非有。<a id="a-Mq"></a>故知而无知。<a id="a-Mr"></a>非无。<a id="a-Ms"></a>故无知而知。<a id="a-Mt"></a>是以知即无知。<a id="a-Mu"></a>无知即知。<a id="a-Mv"></a>无以言异而异于圣心也。</p>
  <p id="aMw">难曰。<a id="a-Mx"></a>夫真谛深玄。<a id="a-My"></a>非智不测。<a id="a-Mz"></a>圣智之能。<a id="a-N0"></a>在兹而显。<a id="a-N1"></a>故经云。<a id="a-N2"></a>不得般若。<a id="a-N3"></a>不见真谛。<a id="a-N4"></a>真谛则般若之缘也。<a id="a-N5"></a>以缘求智。<a id="a-N6"></a>智则知矣。</p>
  <p id="aN7">答。<a id="a-N8"></a>以缘求智。<a id="a-N9"></a>知非知也。<a id="a-NA"></a>何者。<a id="a-NB"></a>放光云。<a id="a-NC"></a>不缘色生识。<a id="a-ND"></a>是名不见色。<a id="a-NE"></a>又云。<a id="a-NF"></a>五阴清净。<a id="a-NG"></a>故般若清净。<a id="a-NH"></a>般若即能知也。<a id="a-NI"></a>五阴即所知也。<a id="a-NJ"></a>所知即缘也。<a id="a-NK"></a>夫知与所知。<a id="a-NL"></a>相与而有。<a id="a-NM"></a>相与而无。<a id="a-NN"></a>相与而无。<a id="a-NO"></a>故物莫之有。<a id="a-NP"></a>相与而有。<a id="a-NQ"></a>故物莫之无。<a id="a-NR"></a>物莫之无故。<a id="a-NS"></a>为缘之所起。<a id="a-NT"></a>物莫之有故。<a id="a-NU"></a>缘所不能生。<a id="a-NV"></a>缘所不能生故。<a id="a-NW"></a>照缘而非知。<a id="a-NX"></a>为缘之所起故。<a id="a-NY"></a>知缘相因而生。<a id="a-NZ"></a>是以知与无知。<a id="a-Na"></a>生于所知矣。<a id="a-Nb"></a>何者。<a id="a-Nc"></a>夫知以所知取相。<a id="a-Nd"></a>故名知。<a id="a-Ne"></a>真谛自无相。<a id="a-Nf"></a>真智何由知。<a id="a-Ng"></a>所以然者。<a id="a-Nh"></a>夫所知非所知。<a id="a-Ni"></a>所知生于知。<a id="a-Nj"></a>所知既生知。<a id="a-Nk"></a>知亦生所知。<a id="a-Nl"></a>所知既相生。<a id="a-Nm"></a>相生即缘法。<a id="a-Nn"></a>缘法故非真。<a id="a-No"></a>非真故非真谛。<a id="a-Np"></a>故中观曰。<a id="a-Nq"></a>物从因缘有。<a id="a-Nr"></a>故不真。<a id="a-Ns"></a>不从因缘有。<a id="a-Nt"></a>故即真。<a id="a-Nu"></a>今真谛。<a id="a-Nv"></a>曰真。<a id="a-Nw"></a>真则非缘。<a id="a-Nx"></a>真非缘故。<a id="a-Ny"></a>无物从缘而生也。<a id="a-Nz"></a>故经云。<a id="a-O0"></a>不见有法。<a id="a-O1"></a>无缘而生。<a id="a-O2"></a>是心真智观真谛。<a id="a-O3"></a>未尝取所知。<a id="a-O4"></a>智不取所知。<a id="a-O5"></a>此智何由知。<a id="a-O6"></a>然智非无知。<a id="a-O7"></a>但真谛非所知故。<a id="a-O8"></a>真智亦非知。<a id="a-O9"></a>而子欲以缘求智故。<a id="a-OA"></a>以智为知。<a id="a-OB"></a>缘自非缘。<a id="a-OC"></a>于何而求知乎。</p>
  <p id="aOD">难曰。<a id="a-OE"></a>论云不取者。<a id="a-OF"></a>为无知故不取。<a id="a-OG"></a>为知然后不取耶。<a id="a-OH"></a>若无知故不取。<a id="a-OI"></a>圣人则冥若夜游。<a id="a-OJ"></a>不辩缁素之异也。<a id="a-OK"></a>若知然后不取。<a id="a-OL"></a>知则异于不取矣。</p>
  <p id="aOM">答曰。<a id="a-ON"></a>非无知故不取。<a id="a-OO"></a>又非知然后不取。<a id="a-OP"></a>知则不取故。<a id="a-OQ"></a>能不取而知。</p>
  <p id="aOR">难曰。<a id="a-OS"></a>论云不取者。<a id="a-OT"></a>诚以圣心不物于物。<a id="a-OU"></a>故无惑取耶。<a id="a-OV"></a>无取则无是。<a id="a-OW"></a>无是则无当。<a id="a-OX"></a>谁当于圣心。<a id="a-OY"></a>而云圣心无所不知耶。</p>
  <p id="aOZ">答曰。<a id="a-Oa"></a>然无是无当也。<a id="a-Ob"></a>夫无当。<a id="a-Oc"></a>则物无不当。<a id="a-Od"></a>无是。<a id="a-Oe"></a>则物无不是。<a id="a-Of"></a>物无不是故。<a id="a-Og"></a>是而无是。<a id="a-Oh"></a>物。<a id="a-Oi"></a>无不当。<a id="a-Oj"></a>故。<a id="a-Ok"></a>当而无当。<a id="a-Ol"></a>故经云。<a id="a-Om"></a>尽见诸法。<a id="a-On"></a>而无所见者也。</p>
  <p id="aOo">难曰。<a id="a-Op"></a>圣心非不能是。<a id="a-Oq"></a>诚以无是可是。<a id="a-Or"></a>虽不是。<a id="a-Os"></a>是故当是于无是矣。<a id="a-Ot"></a>是以经云。<a id="a-Ou"></a>真谛无相。<a id="a-Ov"></a>故般若无知者。<a id="a-Ow"></a>诚以般若无有有相之知。<a id="a-Ox"></a>若以无相为无相。<a id="a-Oy"></a>又何累于真谛耶。</p>
  <p id="aOz">答曰。<a id="a-P0"></a>圣人无无相也。<a id="a-P1"></a>何者。<a id="a-P2"></a>若以无相为无相。<a id="a-P3"></a>无相即为相。<a id="a-P4"></a>舍有而之无。<a id="a-P5"></a>犹逃峰而赴壑。<a id="a-P6"></a>俱不免于患矣。<a id="a-P7"></a>是以至人处有而不有。<a id="a-P8"></a>居无而不无。<a id="a-P9"></a>虽不取于有无。<a id="a-PA"></a>然亦不舍于有无。<a id="a-PB"></a>所以和光尘劳。<a id="a-PC"></a>周旋五趣。<a id="a-PD"></a>寂然而往。<a id="a-PE"></a>怕尔而来。<a id="a-PF"></a>恬淡无为。<a id="a-PG"></a>而无不为者也。</p>
  <p id="aPH">难曰。<a id="a-PI"></a>圣心虽无知。<a id="a-PJ"></a>然其应会之道不差。<a id="a-PK"></a>是以可应者应之。<a id="a-PL"></a>不可应者存之。<a id="a-PM"></a>然则圣心有时而生。<a id="a-PN"></a>有时而灭。<a id="a-PO"></a>可乎。</p>
  <p id="aPP">答曰。<a id="a-PQ"></a>生灭者。<a id="a-PR"></a>生灭心也。<a id="a-PS"></a>圣人无心。<a id="a-PT"></a>生灭焉起。<a id="a-PU"></a>然非无心。<a id="a-PV"></a>但无心心耳。<a id="a-PW"></a>又非不应。<a id="a-PX"></a>但是不应应耳。<a id="a-PY"></a>是以应。<a id="a-PZ"></a>会则。<a id="a-Pa"></a>信若四时之质。<a id="a-Pb"></a>直。<a id="a-Pc"></a>以虚无为体。<a id="a-Pd"></a>斯不可得而生。<a id="a-Pe"></a>不可得而灭也。</p>
  <p id="aPf">难曰。<a id="a-Pg"></a>圣智之无。<a id="a-Ph"></a>惑智之无。<a id="a-Pi"></a>俱无生灭。<a id="a-Pj"></a>何以异之耶。</p>
  <p id="aPk">答曰。<a id="a-Pl"></a>圣智之无者。<a id="a-Pm"></a>无知。<a id="a-Pn"></a>惑智之无者。<a id="a-Po"></a>知无。<a id="a-Pp"></a>其无虽同。<a id="a-Pq"></a>所以无者异也。<a id="a-Pr"></a>何者。<a id="a-Ps"></a>夫圣心虚静。<a id="a-Pt"></a>无知可无。<a id="a-Pu"></a>可曰无知。<a id="a-Pv"></a>非谓知无。<a id="a-Pw"></a>惑智有知。<a id="a-Px"></a>故有知可无。<a id="a-Py"></a>可谓知无。<a id="a-Pz"></a>非曰无知也。<a id="a-Q0"></a>无知。<a id="a-Q1"></a>即般若之无也。<a id="a-Q2"></a>知无。<a id="a-Q3"></a>即真谛之无也。<a id="a-Q4"></a>是以般若之与真谛。<a id="a-Q5"></a>言用。<a id="a-Q6"></a>即同而异。<a id="a-Q7"></a>言寂。<a id="a-Q8"></a>即异而同。<a id="a-Q9"></a>同故无心于彼此。<a id="a-QA"></a>异故不失于照功。<a id="a-QB"></a>是以辩同者。<a id="a-QC"></a>同于异。<a id="a-QD"></a>辩异者。<a id="a-QE"></a>异于同。<a id="a-QF"></a>斯则不可得而异。<a id="a-QG"></a>不可得而同也。<a id="a-QH"></a>何者。<a id="a-QI"></a>内有独鉴之明。<a id="a-QJ"></a>外有万法之实。<a id="a-QK"></a>万法虽实。<a id="a-QL"></a>然非照不得。<a id="a-QM"></a>内外相与。<a id="a-QN"></a>以成其照功。<a id="a-QO"></a>此圣所不能同。<a id="a-QP"></a>用也。<a id="a-QQ"></a>内虽照而无知。<a id="a-QR"></a>外虽实而无相。<a id="a-QS"></a>内外寂然。<a id="a-QT"></a>相与俱无。<a id="a-QU"></a>此则圣所不能异。<a id="a-QV"></a>寂也。<a id="a-QW"></a>是以经云。<a id="a-QX"></a>诸法不异者。<a id="a-QY"></a>岂曰续凫截鹤。<a id="a-QZ"></a>夷岳盈壑。<a id="a-Qa"></a>然后无异哉。<a id="a-Qb"></a>诚以不异于异故。<a id="a-Qc"></a>虽异而不异耳。<a id="a-Qd"></a>故经曰。<a id="a-Qe"></a>甚奇世尊。<a id="a-Qf"></a>于无异法中。<a id="a-Qg"></a>而说诸法异。<a id="a-Qh"></a>又云。<a id="a-Qi"></a>般若与诸法。<a id="a-Qj"></a>亦不一相。<a id="a-Qk"></a>亦不异相。<a id="a-Ql"></a>信矣。</p>
  <p id="aQm">难曰。<a id="a-Qn"></a>论云。<a id="a-Qo"></a>言用则异。<a id="a-Qp"></a>言寂则同。<a id="a-Qq"></a>未详般若之内。<a id="a-Qr"></a>则有寂用之异乎。</p>
  <p id="aQs">答曰。<a id="a-Qt"></a>用即寂。<a id="a-Qu"></a>寂即用。<a id="a-Qv"></a>用寂体一。<a id="a-Qw"></a>同出而异名。<a id="a-Qx"></a>更无无用之寂。<a id="a-Qy"></a>主于用也。<a id="a-Qz"></a>是以智弥昧。<a id="a-R0"></a>照逾明。<a id="a-R1"></a>神弥静。<a id="a-R2"></a>应逾动。<a id="a-R3"></a>岂曰明昧动静之异哉。<a id="a-R4"></a>故成具曰。<a id="a-R5"></a>不为而过为。<a id="a-R6"></a>宝积曰。<a id="a-R7"></a>无心无识。<a id="a-R8"></a>无不觉知。<a id="a-R9"></a>斯则穷神尽智。<a id="a-RA"></a>极象外之谈也。<a id="a-RB"></a>即之明文。<a id="a-RC"></a>圣心可知矣。<a id="a-RD"></a>释曰。<a id="a-RE"></a>般若无知者。<a id="a-RF"></a>是一论之宏纲。<a id="a-RG"></a>乃宗镜之大体。<a id="a-RH"></a>微妙难解。<a id="a-RI"></a>所以全引证明。<a id="a-RJ"></a>夫般若者。<a id="a-RK"></a>是智用。<a id="a-RL"></a>无知者。<a id="a-RM"></a>是智体。<a id="a-RN"></a>用不离体。<a id="a-RO"></a>知即无知。<a id="a-RP"></a>体不离用。<a id="a-RQ"></a>无知即知。<a id="a-RR"></a>若有知者。<a id="a-RS"></a>是取相之知。<a id="a-RT"></a>即为所知之相缚。<a id="a-RU"></a>不能遍知一切故。<a id="a-RV"></a>论云。<a id="a-RW"></a>夫有所知。<a id="a-RX"></a>则有所不知。<a id="a-RY"></a>若是无相之知。<a id="a-RZ"></a>不被所知之相碍。<a id="a-Ra"></a>即能遍知一切。<a id="a-Rb"></a>故论云。<a id="a-Rc"></a>以圣心无知。<a id="a-Rd"></a>故无所不知。<a id="a-Re"></a>以要言之。<a id="a-Rf"></a>但是理事无碍。<a id="a-Rg"></a>非即非离。<a id="a-Rh"></a>如论云。<a id="a-Ri"></a>神无虑故。<a id="a-Rj"></a>能独王于世表。<a id="a-Rk"></a>智无知。<a id="a-Rl"></a>故。<a id="a-Rm"></a>能玄照于事外者。<a id="a-Rn"></a>不即事也。<a id="a-Ro"></a>智虽事外。<a id="a-Rp"></a>未始无事。<a id="a-Rq"></a>神虽世表。<a id="a-Rr"></a>终日域中者。<a id="a-Rs"></a>不离事也。<a id="a-Rt"></a>理非即非离。<a id="a-Ru"></a>如事亦然。<a id="a-Rv"></a>是以理从事显。<a id="a-Rw"></a>理彻于事。<a id="a-Rx"></a>事因理成。<a id="a-Ry"></a>事彻于理。<a id="a-Rz"></a>理事交彻。<a id="a-S0"></a>般若方圆。<a id="a-S1"></a>故能有无齐行。<a id="a-S2"></a>权实双运。<a id="a-S3"></a>岂可执有执无。<a id="a-S4"></a>迷于圣旨乎。<a id="a-S5"></a>所以论云。<a id="a-S6"></a>欲言其有。<a id="a-S7"></a>无状无名。<a id="a-S8"></a>欲言其无。<a id="a-S9"></a>圣以之灵。<a id="a-SA"></a>何者。<a id="a-SB"></a>此有是不有之有。<a id="a-SC"></a>曷有其名。<a id="a-SD"></a>斯无是不无之无。<a id="a-SE"></a>宁亏其体。<a id="a-SF"></a>有无但分两名。<a id="a-SG"></a>其性元一。<a id="a-SH"></a>不可以有为有。<a id="a-SI"></a>以无为无。<a id="a-SJ"></a>故论云。<a id="a-SK"></a>非有。<a id="a-SL"></a>故知而无知者。<a id="a-SM"></a>以知自无性。<a id="a-SN"></a>岂待亡知。<a id="a-SO"></a>然后无知乎。<a id="a-SP"></a>论云。<a id="a-SQ"></a>非无。<a id="a-SR"></a>故无知。<a id="a-SS"></a>而知者。<a id="a-ST"></a>以无相之知。<a id="a-SU"></a>非。<a id="a-SV"></a>同木石。<a id="a-SW"></a>无而失照。<a id="a-SX"></a>此灵知之性。<a id="a-SY"></a>虽无名相。<a id="a-SZ"></a>寂照无遗。<a id="a-Sa"></a>如论云。<a id="a-Sb"></a>考之玄籍。<a id="a-Sc"></a>本之圣意。<a id="a-Sd"></a>岂复真伪殊心。<a id="a-Se"></a>空色异照耶。<a id="a-Sf"></a>是以照无相。<a id="a-Sg"></a>不失抚会之功。<a id="a-Sh"></a>睹变动。<a id="a-Si"></a>不乖无相之旨。<a id="a-Sj"></a>造有不异无。<a id="a-Sk"></a>造无不异有。<a id="a-Sl"></a>未尝不有。<a id="a-Sm"></a>未尝不无。<a id="a-Sn"></a>故曰。<a id="a-So"></a>不动等觉而建立诸法。<a id="a-Sp"></a>以此而推。<a id="a-Sq"></a>寂用何妨。<a id="a-Sr"></a>如何谓睹变之知。<a id="a-Ss"></a>异无相之照乎。<a id="a-St"></a>又论云。<a id="a-Su"></a>知即无知。<a id="a-Sv"></a>无知即知。<a id="a-Sw"></a>无以言异。<a id="a-Sx"></a>而异于圣心也。<a id="a-Sy"></a>故知若云。<a id="a-Sz"></a>有之与无。<a id="a-T0"></a>同之与异。<a id="a-T1"></a>皆是世间言语。<a id="a-T2"></a>但有虚名。<a id="a-T3"></a>而无实体。<a id="a-T4"></a>岂可以不定之名言。<a id="a-T5"></a>而欲定其无言之妙性也。<a id="a-T6"></a>今总结大意。<a id="a-T7"></a>般若无知者。<a id="a-T8"></a>但是无心。<a id="a-T9"></a>自然灵鉴。<a id="a-TA"></a>非待相显。<a id="a-TB"></a>靡假缘生。<a id="a-TC"></a>不住有无。<a id="a-TD"></a>不涉能所。<a id="a-TE"></a>非一非异。<a id="a-TF"></a>而成其妙道也。<a id="a-TG"></a>所以先德云。<a id="a-TH"></a>夫圣心无思。<a id="a-TI"></a>名言路绝。<a id="a-TJ"></a>体虚不可以色。<a id="a-TK"></a>取无虑不可以心求。<a id="a-TL"></a>包法界而不大。<a id="a-TM"></a>处毫端而不微。<a id="a-TN"></a>寂寥绝于生灭。<a id="a-TO"></a>应物无有去来。<a id="a-TP"></a>鉴彻天镜。<a id="a-TQ"></a>而无鉴照之勤。<a id="a-TR"></a>智周十方。<a id="a-TS"></a>而不生二相。<a id="a-TT"></a>森罗万像与之同原。<a id="a-TU"></a>大哉。<a id="a-TV"></a>妙用而无心者。<a id="a-TW"></a>其唯般若无知之谓乎。<a id="a-TX"></a>钞云。<a id="a-TY"></a>然无知之兴。<a id="a-TZ"></a>为破邪执。<a id="a-Ta"></a>有四。<a id="a-Tb"></a>论文。<a id="a-Tc"></a>一一破之。<a id="a-Td"></a>一者。<a id="a-Te"></a>或执有知。<a id="a-Tf"></a>为常见。<a id="a-Tg"></a>二者。<a id="a-Th"></a>或执无知。<a id="a-Ti"></a>为断见。<a id="a-Tj"></a>三者。<a id="a-Tk"></a>亦知亦无知。<a id="a-Tl"></a>为相违见。<a id="a-Tm"></a>四者。<a id="a-Tn"></a>非有知非无知。<a id="a-To"></a>为戏论见。<a id="a-Tp"></a>第一破常见者。<a id="a-Tq"></a>惑人闻说般若者。<a id="a-Tr"></a>智慧也。<a id="a-Ts"></a>智则知也。<a id="a-Tt"></a>慧则见也。<a id="a-Tu"></a>则谓圣人同于凡夫。<a id="a-Tv"></a>有心取相。<a id="a-Tw"></a>知见堕于常见。<a id="a-Tx"></a>不了般若。<a id="a-Ty"></a>论主便则斥云。<a id="a-Tz"></a>闻圣有知。<a id="a-U0"></a>谓之有心。<a id="a-U1"></a>为破此执。<a id="a-U2"></a>故云般若无知也。<a id="a-U3"></a>斯则照俗不执相。<a id="a-U4"></a>照真不着空。<a id="a-U5"></a>无执无著。<a id="a-U6"></a>即四句本亡。<a id="a-U7"></a>无种不知。<a id="a-U8"></a>而未尝分别。<a id="a-U9"></a>以无缘之知。<a id="a-UA"></a>照实相之境。<a id="a-UB"></a>智则虽照而无知。<a id="a-UC"></a>境则虽实而无相。<a id="a-UD"></a>境智冥一故。<a id="a-UE"></a>相与寂然。<a id="a-UF"></a>能所两亡。<a id="a-UG"></a>故云般若无知也。<a id="a-UH"></a>故云是以真智观真谛。<a id="a-UI"></a>未尝取所知。<a id="a-UJ"></a>智不取所知。<a id="a-UK"></a>此智何由知。<a id="a-UL"></a>又云。<a id="a-UM"></a>将无以般若体相真净。<a id="a-UN"></a>本无惑取之知。<a id="a-UO"></a>不可以知名哉。<a id="a-UP"></a>又云。<a id="a-UQ"></a>夫陈有无者。<a id="a-UR"></a>夫智之生也。<a id="a-US"></a>极于相内。<a id="a-UT"></a>法本无相。<a id="a-UU"></a>圣智何知。<a id="a-UV"></a>故中论云。<a id="a-UW"></a>若使无有有。<a id="a-UX"></a>云何当有无。<a id="a-UY"></a>有无既已无。<a id="a-UZ"></a>知有无者谁。<a id="a-Ua"></a>此上并破有知之常见也。<a id="a-Ub"></a>第二破无知之断见者。<a id="a-Uc"></a>惑人闻经云。<a id="a-Ud"></a>真般若者。<a id="a-Ue"></a>无知无见。<a id="a-Uf"></a>无作无缘。<a id="a-Ug"></a>便谓般若。<a id="a-Uh"></a>同于太虚无情之流。<a id="a-Ui"></a>堕于断见。<a id="a-Uj"></a>既乖般若。<a id="a-Uk"></a>论主破之。<a id="a-Ul"></a>故云世称无知者。<a id="a-Um"></a>谓木石太虚无情之流。<a id="a-Un"></a>灵鉴幽烛。<a id="a-Uo"></a>形于未兆。<a id="a-Up"></a>道无隐机。<a id="a-Uq"></a>宁曰无知。<a id="a-Ur"></a>所以论题无知者。<a id="a-Us"></a>为明圣心。<a id="a-Ut"></a>无有取相之知。<a id="a-Uu"></a>故云无知。<a id="a-Uv"></a>非谓则无真知也。<a id="a-Uw"></a>何者。<a id="a-Ux"></a>般若灵鉴。<a id="a-Uy"></a>无种不知。<a id="a-Uz"></a>不同太虚。<a id="a-V0"></a>一向无知也。<a id="a-V1"></a>然则断见无知。<a id="a-V2"></a>略明有十一种。<a id="a-V3"></a>论中略言三种。<a id="a-V4"></a>十一种者。<a id="a-V5"></a>一者太虚。<a id="a-V6"></a>一向空故。<a id="a-V7"></a>二者木石。<a id="a-V8"></a>谓无情故。<a id="a-V9"></a>三者聋瞽。<a id="a-VA"></a>谓根不具。<a id="a-VB"></a>无见闻故。<a id="a-VC"></a>此上三种。<a id="a-VD"></a>是论所破。<a id="a-VE"></a>四者愚痴。<a id="a-VF"></a>谓无智慧。<a id="a-VG"></a>于境不了故。<a id="a-VH"></a>五者癫狂。<a id="a-VI"></a>恶鬼惑心。<a id="a-VJ"></a>失本性故。<a id="a-VK"></a>六者心乱。<a id="a-VL"></a>境多惑心。<a id="a-VM"></a>不能决断故。<a id="a-VN"></a>七者闷绝。<a id="a-VO"></a>心神闇黑。<a id="a-VP"></a>如死人故。<a id="a-VQ"></a>八者惛醉。<a id="a-VR"></a>为药所迷故。<a id="a-VS"></a>九者睡眠。<a id="a-VT"></a>神识困熟故。<a id="a-VU"></a>十者无想定。<a id="a-VV"></a>外道伏惑。<a id="a-VW"></a>心想不行故。<a id="a-VX"></a>十一者灭尽定。<a id="a-VY"></a>二乘住寂。<a id="a-VZ"></a>心智止灭故。<a id="a-Va"></a>此上并是惑倒。<a id="a-Vb"></a>非般若无知也。<a id="a-Vc"></a>第三破亦有知亦无知者。<a id="a-Vd"></a>则是学人。<a id="a-Ve"></a>闻经所明。<a id="a-Vf"></a>或说般若有知。<a id="a-Vg"></a>或说无知。<a id="a-Vh"></a>不能正解。<a id="a-Vi"></a>便生异执。<a id="a-Vj"></a>论主而复破之。<a id="a-Vk"></a>异执有三种。<a id="a-Vl"></a>一者反照故无知。<a id="a-Vm"></a>则是学人谓圣人实是有知。<a id="a-Vn"></a>但以知物之时。<a id="a-Vo"></a>忘却知心。<a id="a-Vp"></a>不自言我能知。<a id="a-Vq"></a>此只成不私自作知解。<a id="a-Vr"></a>非都不知也。<a id="a-Vs"></a>二者以般若性空故无知者。<a id="a-Vt"></a>则是学人谓言般若实自有知。<a id="a-Vu"></a>但以知性空故。<a id="a-Vv"></a>则无知。<a id="a-Vw"></a>此只成性空故无知。<a id="a-Vx"></a>而未是无惑取之无知。<a id="a-Vy"></a>第三真谛境净故。<a id="a-Vz"></a>叹美般若无知。<a id="a-W0"></a>何者。<a id="a-W1"></a>学人则谓般若能知真谛之境。<a id="a-W2"></a>因境净无相故。<a id="a-W3"></a>则叹美般若无知。<a id="a-W4"></a>此只成境是无知。<a id="a-W5"></a>般若常是有知也。<a id="a-W6"></a>此上三见。<a id="a-W7"></a>并参亦有亦无知。<a id="a-W8"></a>俱乖圣智。<a id="a-W9"></a>论主所以破之也。<a id="a-WA"></a>第四破非有知非无知者。<a id="a-WB"></a>则是惑人。<a id="a-WC"></a>闻经云。<a id="a-WD"></a>真般若者。<a id="a-WE"></a>非有非无。<a id="a-WF"></a>无起无灭。<a id="a-WG"></a>不可说示。<a id="a-WH"></a>人。<a id="a-WI"></a>不能亡言会其玄旨。<a id="a-WJ"></a>则谓般若唯是非有非无。<a id="a-WK"></a>便作非有非无之解。<a id="a-WL"></a>此并心量。<a id="a-WM"></a>乖乎真智。<a id="a-WN"></a>论主破之。<a id="a-WO"></a>故云言其非有者。<a id="a-WP"></a>言其非是有。<a id="a-WQ"></a>非谓是非有。<a id="a-WR"></a>言其非无者。<a id="a-WS"></a>言其非是无。<a id="a-WT"></a>非谓是非无。<a id="a-WU"></a>非有非非有。<a id="a-WV"></a>非无非非无。<a id="a-WW"></a>此绝言之道。<a id="a-WX"></a>知何以传。<a id="a-WY"></a>此破非有知非无知也。<a id="a-WZ"></a>论若如此。<a id="a-Wa"></a>则破四执之理昭然。<a id="a-Wb"></a>今题目但云无知者。<a id="a-Wc"></a>盖是举一隅而三隅反。<a id="a-Wd"></a>所以智人闻说无。<a id="a-We"></a>则不取无。<a id="a-Wf"></a>不取亦有亦无。<a id="a-Wg"></a>非有非无。<a id="a-Wh"></a>斯则离四句。<a id="a-Wi"></a>绝百非。<a id="a-Wj"></a>可谓真无知也。<a id="a-Wk"></a>论中分明破其四执。<a id="a-Wl"></a>人自不见。<a id="a-Wm"></a>故云是以圣人处有不有。<a id="a-Wn"></a>此破有知也。<a id="a-Wo"></a>居无不无。<a id="a-Wp"></a>此破无知也。<a id="a-Wq"></a>虽不取于有无。<a id="a-Wr"></a>此破亦有知亦无知也。<a id="a-Ws"></a>然亦不舍于有无。<a id="a-Wt"></a>此破非有知非无知也。<a id="a-Wu"></a>然上四破。<a id="a-Wv"></a>说虽前后。<a id="a-Ww"></a>辩之不同。<a id="a-Wx"></a>论意只于一句中。<a id="a-Wy"></a>则四句理圆。<a id="a-Wz"></a>何者。<a id="a-X0"></a>处有不有。<a id="a-X1"></a>即是居无不无。<a id="a-X2"></a>即是不取有无。<a id="a-X3"></a>即是不舍有无。<a id="a-X4"></a>斯则圣心能亡四句。<a id="a-X5"></a>离诸现量。<a id="a-X6"></a>可谓无知。<a id="a-X7"></a>言偏理圆。<a id="a-X8"></a>故云无知也。<a id="a-X9"></a>今更依宗本义意。<a id="a-XA"></a>以释般若无知。<a id="a-XB"></a>亦是一家美也。<a id="a-XC"></a>论明般若无知者。<a id="a-XD"></a>则权实二智。<a id="a-XE"></a>平等大慧也。<a id="a-XF"></a>今则以略摄广。<a id="a-XG"></a>言约义丰。<a id="a-XH"></a>但云般若。<a id="a-XI"></a>则会二智矣。<a id="a-XJ"></a>故宗本云。<a id="a-XK"></a>沤和般若者。<a id="a-XL"></a>大慧之称也。<a id="a-XM"></a>何者。<a id="a-XN"></a>若唯般若观于实相。<a id="a-XO"></a>而无权智涉有者。<a id="a-XP"></a>则沉滞于空。<a id="a-XQ"></a>若唯权智涉有。<a id="a-XR"></a>而无般若达空者。<a id="a-XS"></a>则涉有之时。<a id="a-XT"></a>染于尘累。<a id="a-XU"></a>若能二智圆明者。<a id="a-XV"></a>则真智观真谛而不取空。<a id="a-XW"></a>权智化物而不著有。<a id="a-XX"></a>故论云。<a id="a-XY"></a>智有穷幽之鉴。<a id="a-XZ"></a>而无知焉者。<a id="a-Xa"></a>此则真智照真。<a id="a-Xb"></a>不取于无也。<a id="a-Xc"></a>神有应会之用。<a id="a-Xd"></a>而无虑焉者。<a id="a-Xe"></a>此则权智涉俗。<a id="a-Xf"></a>不取于有也。<a id="a-Xg"></a>神无虑故。<a id="a-Xh"></a>独王于世表。<a id="a-Xi"></a>智无知故。<a id="a-Xj"></a>能玄照于事外者。<a id="a-Xk"></a>此谓二智俱能照真。<a id="a-Xl"></a>则权中有实也。<a id="a-Xm"></a>智虽事外。<a id="a-Xn"></a>未始无事。<a id="a-Xo"></a>神虽世表。<a id="a-Xp"></a>终日域中矣者。<a id="a-Xq"></a>谓二智俱能照俗。<a id="a-Xr"></a>则实中有权也。<a id="a-Xs"></a>然则权实自在。<a id="a-Xt"></a>事理混融。<a id="a-Xu"></a>处有不取于尘。<a id="a-Xv"></a>居无不沈于寂。<a id="a-Xw"></a>真俗双泯。<a id="a-Xx"></a>空有两亡。<a id="a-Xy"></a>何实何权。<a id="a-Xz"></a>谁境谁智。<a id="a-Y0"></a>傥然靡据。<a id="a-Y1"></a>萧散纵横。<a id="a-Y2"></a>不取不舍。<a id="a-Y3"></a>可谓平等大慧。<a id="a-Y4"></a>故云般若无知也。<a id="a-Y5"></a>如起信论云。<a id="a-Y6"></a>所言觉义者。<a id="a-Y7"></a>谓心体离念。<a id="a-Y8"></a>离念相者。<a id="a-Y9"></a>等虚空界。<a id="a-YA"></a>无所不遍。<a id="a-YB"></a>法界一相。<a id="a-YC"></a>即是如来平等法身。<a id="a-YD"></a>依此法身。<a id="a-YE"></a>说名本觉。<a id="a-YF"></a>离念者。<a id="a-YG"></a>即是此论之无知。<a id="a-YH"></a>无知之真知。<a id="a-YI"></a>即是本觉。<a id="a-YJ"></a>本觉。<a id="a-YK"></a>即是佛一切智也。<a id="a-YL"></a>无所不遍者。<a id="a-YM"></a>即无所不知也。<a id="a-YN"></a>夫一切境界。<a id="a-YO"></a>只于一念心中。<a id="a-YP"></a>一时顿知。<a id="a-YQ"></a>无有遗余。<a id="a-YR"></a>真俗并照。<a id="a-YS"></a>不堕有无也。<a id="a-YT"></a>故论云。<a id="a-YU"></a>知即无知。<a id="a-YV"></a>无知即知。<a id="a-YW"></a>无以言异。<a id="a-YX"></a>而异于圣心也。<a id="a-YY"></a>知即无知。<a id="a-YZ"></a>即是真智遍知。<a id="a-Ya"></a>名一切智也。<a id="a-Yb"></a>无知即知。<a id="a-Yc"></a>即是无种不知。<a id="a-Yd"></a>名一切种智也。<a id="a-Ye"></a>圣心不殊。<a id="a-Yf"></a>以心无二故。<a id="a-Yg"></a>唯只一智。<a id="a-Yh"></a>但随境照说有二也。<a id="a-Yi"></a>二既不二。<a id="a-Yj"></a>一亦非一。<a id="a-Yk"></a>若约天台。<a id="a-Yl"></a>即言直缘中道。<a id="a-Ym"></a>名一切智。<a id="a-Yn"></a>双照二谛。<a id="a-Yo"></a>名一切种智。<a id="a-Yp"></a>又佛智照空。<a id="a-Yq"></a>如二乘所见。<a id="a-Yr"></a>名一切智。<a id="a-Ys"></a>照假。<a id="a-Yt"></a>如菩萨所见。<a id="a-Yu"></a>名道种智。<a id="a-Yv"></a>佛智照中。<a id="a-Yw"></a>皆见实相。<a id="a-Yx"></a>名一切种智。<a id="a-Yy"></a>故言三智一心中得。<a id="a-Yz"></a>一心。<a id="a-Z0"></a>即般若无知之智也。<a id="a-Z1"></a>以心不属有无。<a id="a-Z2"></a>常照中道。<a id="a-Z3"></a>即是自性。<a id="a-Z4"></a>有大智慧光明义。<a id="a-Z5"></a>遍照法界义。<a id="a-Z6"></a>真实识知义。<a id="a-Z7"></a>故云斯则不知而自知矣。<a id="a-Z8"></a>即不假作意。<a id="a-Z9"></a>故不知也。<a id="a-ZA"></a>自性明照故。<a id="a-ZB"></a>而自知也。<a id="a-ZC"></a>以神解之性。<a id="a-ZD"></a>自然寂而常照。<a id="a-ZE"></a>不依他发起也。<a id="a-ZF"></a>故信心铭云。<a id="a-ZG"></a>虚明自照。<a id="a-ZH"></a>不劳心力。<a id="a-ZI"></a>又云。<a id="a-ZJ"></a>若体自无取相之知。<a id="a-ZK"></a>故言无知。<a id="a-ZL"></a>不是前念起知。<a id="a-ZM"></a>至后念妄却知想。<a id="a-ZN"></a>然后名无知。<a id="a-ZO"></a>若然者。<a id="a-ZP"></a>则成无记之心。<a id="a-ZQ"></a>何名般若无知耶。<a id="a-ZR"></a>盖是无缘之智。<a id="a-ZS"></a>照无相之境。<a id="a-ZT"></a>真境无相。<a id="a-ZU"></a>真智无知。<a id="a-ZV"></a>境智冥一。<a id="a-ZW"></a>理无不尽。<a id="a-ZX"></a>鉴无不穷。<a id="a-ZY"></a>可谓佛智见性也。<a id="a-ZZ"></a>又夫有取相之知。<a id="a-Za"></a>则心有间碍。<a id="a-Zb"></a>不能垢净同如。<a id="a-Zc"></a>有无一旨。<a id="a-Zd"></a>照空迷于辩有。<a id="a-Ze"></a>知俗乖乎了真。<a id="a-Zf"></a>不能圆照万法。<a id="a-Zg"></a>故云。<a id="a-Zh"></a>有所不知也。<a id="a-Zi"></a>永嘉集云。<a id="a-Zj"></a>若以知知寂。<a id="a-Zk"></a>此非无缘知。<a id="a-Zl"></a>如手执如意。<a id="a-Zm"></a>非无如意手。<a id="a-Zn"></a>若以自知知。<a id="a-Zo"></a>亦非无缘知。<a id="a-Zp"></a>如手自作拳。<a id="a-Zq"></a>非无不拳手。<a id="a-Zr"></a>亦不知知寂。<a id="a-Zs"></a>亦不自知知。<a id="a-Zt"></a>不可为无知。<a id="a-Zu"></a>自性了然故。<a id="a-Zv"></a>不同于木石。<a id="a-Zw"></a>手不执如意。<a id="a-Zx"></a>亦不自作拳。<a id="a-Zy"></a>不可为无手。<a id="a-Zz"></a>以手安然故。<a id="a-a0"></a>不同于兔角。<a id="a-a1"></a>乃至今言知者。<a id="a-a2"></a>不须知知。<a id="a-a3"></a>但知而已。<a id="a-a4"></a>则前不接灭。<a id="a-a5"></a>后不引起。<a id="a-a6"></a>前后断续。<a id="a-a7"></a>中间自孤。<a id="a-a8"></a>当体不顾。<a id="a-a9"></a>应时消灭。<a id="a-aA"></a>知体既已灭。<a id="a-aB"></a>豁然如托空。<a id="a-aC"></a>寂尔少时间。<a id="a-aD"></a>唯觉无所得。<a id="a-aE"></a>即觉无觉。<a id="a-aF"></a>无觉之觉。<a id="a-aG"></a>异乎木石。<a id="a-aH"></a>观和尚云。<a id="a-aI"></a>此上无缘之知。<a id="a-aJ"></a>斯为禅宗之妙。<a id="a-aK"></a>以彼但显无缘真智。<a id="a-aL"></a>以为真道。<a id="a-aM"></a>若夺之者。<a id="a-aN"></a>但显本心。<a id="a-aO"></a>不随妄心。<a id="a-aP"></a>未有智慧照了心原。<a id="a-aQ"></a>故须能所平等。<a id="a-aR"></a>等不失照。<a id="a-aS"></a>为无知之知。<a id="a-aT"></a>此知。<a id="a-aU"></a>知于空寂无生如来藏性。<a id="a-aV"></a>方为妙耳。<a id="a-aW"></a>然上依教方便。<a id="a-aX"></a>虽分顿渐。<a id="a-aY"></a>不离一心。<a id="a-aZ"></a>如有偈云。<a id="a-aa"></a>诸论各异端。<a id="a-ab"></a>修行理无二。<a id="a-ac"></a>竞执有是非。<a id="a-ad"></a>达者无违诤。</p>
 </body>
</html>