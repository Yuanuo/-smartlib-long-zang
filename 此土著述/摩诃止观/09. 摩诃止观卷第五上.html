<!doctype html>
<html id="z3IBWZn1NJ" data-ver="2043">
 <head>
  <meta charset="utf-8">
  <meta author="智者大师">
  <meta library="龙藏">
  <meta catalog="此土著述">
  <meta period="隋">
 </head>
 <body>
  <h1 id="a1">摩诃止观卷第五上</h1>
  <p id="a2">第七正修止观者。<a id="a-3"></a>前六重依修多罗以开妙解。<a id="a-4"></a>今依妙解以立正行。<a id="a-5"></a>膏明相赖目足更资。<a id="a-6"></a>行解既勤。<a id="a-7"></a>三障四魔纷然竞起。<a id="a-8"></a>重昏巨散翳动定明。<a id="a-9"></a>不可随不可畏。<a id="a-A"></a>随之将人向恶道。<a id="a-B"></a>畏之妨修正法。<a id="a-C"></a>当以观观昏即昏而朗。<a id="a-D"></a>以止止散即散而寂。<a id="a-E"></a>如猪揩金山众流入海。<a id="a-F"></a>薪炽于火风益求罗耳。<a id="a-G"></a>此金刚观割烦恼阵。<a id="a-H"></a>此牢强足越生死野。<a id="a-I"></a>慧净于行行进于慧。<a id="a-J"></a>照润导达交络莹饰。<a id="a-K"></a>一体二手更互揩摩。<a id="a-L"></a>非但开拓遮障。<a id="a-M"></a>内进已道。<a id="a-N"></a>又精通经论外启未闻。<a id="a-O"></a>自匠匠他兼利具足。<a id="a-P"></a>人师国宝非此是谁。<a id="a-Q"></a>而复学佛慈悲无诸悭吝。<a id="a-R"></a>说于心观施于彼者。<a id="a-S"></a>即是开门倾藏舍如意珠。<a id="a-T"></a>此珠放光而复雨宝。<a id="a-U"></a>照闇丰乏朗夜济穷。<a id="a-V"></a>驰二轮而致远。<a id="a-W"></a>翥两翅以高飞。<a id="a-X"></a>玉润碧鲜可胜言哉。<a id="a-Y"></a>香城粉骨雪岭投身。<a id="a-Z"></a>亦何足以报德。<a id="a-a"></a>快马见鞭影即着正路。<a id="a-b"></a>其痴钝者毒气深入失本心故。<a id="a-c"></a>既其不信则不入手。<a id="a-d"></a>无闻法钩故听不能解。<a id="a-e"></a>乏智慧眼不别真伪。<a id="a-f"></a>举身痹癞动步不前。<a id="a-g"></a>不觉不知大罪聚人何劳为说。<a id="a-h"></a>设厌世者玩下劣乘。<a id="a-i"></a>攀附枝叶狗狎作务。<a id="a-j"></a>敬猕猴为帝释宗瓦砾是明珠。<a id="a-k"></a>此黑闇人岂可论道。<a id="a-l"></a>又一种禅人不达他根性纯教乳药。<a id="a-m"></a>体心踏心。<a id="a-n"></a>和融觉觅。<a id="a-o"></a>若泯若了斯一辙之意。<a id="a-p"></a>障难万途纷然不识。<a id="a-q"></a>才见异相即判是道。<a id="a-r"></a>自非法器复阙匠他。<a id="a-s"></a>盲跛师徒二俱堕落。<a id="a-t"></a>瞽蹶夜游甚可怜愍。<a id="a-u"></a>不应对上诸人说此止观。<a id="a-v"></a>夫止观者高尚者高尚。<a id="a-w"></a>卑劣者卑劣。<a id="a-x"></a>开止观为十。<a id="a-y"></a>一阴界入。<a id="a-z"></a>二烦恼。<a id="a-10"></a>三病患。<a id="a-11"></a>四业相。<a id="a-12"></a>五魔事。<a id="a-13"></a>六禅定。<a id="a-14"></a>七诸见。<a id="a-15"></a>八增上慢。<a id="a-16"></a>九二乘。<a id="a-17"></a>十菩萨。<a id="a-18"></a>此十境通能覆障。<a id="a-19"></a>阴在初者二义。<a id="a-1A"></a>一现前。<a id="a-1B"></a>二依经。<a id="a-1C"></a>大品云。<a id="a-1D"></a>声闻人依四念处行道。<a id="a-1E"></a>菩萨初观色乃至一切种智。<a id="a-1F"></a>章章皆尔故不违经。<a id="a-1G"></a>又行人受身谁不阴入。<a id="a-1H"></a>重担现前是故初观。<a id="a-1I"></a>后发异相别为次耳。<a id="a-1J"></a>夫五阴与四大合。<a id="a-1K"></a>若不照察不觉纷驰。<a id="a-1L"></a>如闭舟顺水宁知奔迸。<a id="a-1M"></a>若其回溯始觉驰流。<a id="a-1N"></a>既观阴果则动烦恼因。<a id="a-1O"></a>故次五阴而论四分也。<a id="a-1P"></a>四大是身病。<a id="a-1Q"></a>三毒是心病。<a id="a-1R"></a>以其等故情中不觉。<a id="a-1S"></a>今大分俱观冲击脉藏。<a id="a-1T"></a>故四蛇偏起致有患生。<a id="a-1U"></a>无量诸业不可称计。<a id="a-1V"></a>散善微弱不能令动。<a id="a-1W"></a>今修止观健病不亏动生死轮。<a id="a-1X"></a>或善萌故动。<a id="a-1Y"></a>恶坏故动。<a id="a-1Z"></a>善示受报故动。<a id="a-1a"></a>恶来责报故动。<a id="a-1b"></a>故次病说业也。<a id="a-1c"></a>以恶动故恶欲灭。<a id="a-1d"></a>善动故善欲生。<a id="a-1e"></a>魔遽出境作诸留难或坏其道。<a id="a-1f"></a>故次业说魔。<a id="a-1g"></a>若过魔事则功德生。<a id="a-1h"></a>或过去习因。<a id="a-1i"></a>或现在行力。<a id="a-1j"></a>诸禅竞起。<a id="a-1k"></a>或味或净或横或竖。<a id="a-1l"></a>故次魔说禅。<a id="a-1m"></a>禅有观支因生邪慧。<a id="a-1n"></a>逸观于法僻起诸倒。<a id="a-1o"></a>邪辩猛利。<a id="a-1p"></a>故次禅说见。<a id="a-1q"></a>若识见为非息其妄着。<a id="a-1r"></a>贪嗔利钝二俱不起。<a id="a-1s"></a>无智者谓证涅槃。<a id="a-1t"></a>小乘亦有横计四禅为四果。<a id="a-1u"></a>大乘亦有魔来与记。<a id="a-1v"></a>并是未得谓得增上慢人。<a id="a-1w"></a>故次见说慢。<a id="a-1x"></a>见慢既静先世小习因静而生。<a id="a-1y"></a>身子舍眼即其事也。<a id="a-1z"></a>大品云。<a id="a-20"></a>恒沙菩萨发大心。<a id="a-21"></a>若一若二入菩萨位多堕二乘。<a id="a-22"></a>故次慢说二乘。<a id="a-23"></a>若忆本愿故不堕空者。<a id="a-24"></a>诸方便道菩萨境界即起也。<a id="a-25"></a>大品云。<a id="a-26"></a>有菩萨不久行六波罗蜜。<a id="a-27"></a>若闻深法即起诽谤堕泯犁中。<a id="a-28"></a>此是六度菩萨耳。<a id="a-29"></a>通教方便位亦有谤义入真道不谤也。<a id="a-2A"></a>别教初心知有深法。<a id="a-2B"></a>是则不谤。<a id="a-2C"></a>此等悉是诸权善根。<a id="a-2D"></a>故次二乘后说也。<a id="a-2E"></a>此十种境始自凡夫正报终至圣人方便。<a id="a-2F"></a>阴入一境常自现前。<a id="a-2G"></a>若发不发恒得为观。<a id="a-2H"></a>余九境发可为观。<a id="a-2I"></a>不发何所观。<a id="a-2J"></a>又八境去正道远。<a id="a-2K"></a>深加防护得归正辙。<a id="a-2L"></a>二境去正道近。<a id="a-2M"></a>至此位时不虑无观薄修即正。<a id="a-2N"></a>又若不解诸境互发大起疑网。<a id="a-2O"></a>如在岐道不知所从。<a id="a-2P"></a>先若闻之恣其变怪心安若空。<a id="a-2Q"></a>互发有十。<a id="a-2R"></a>谓次第不次第。<a id="a-2S"></a>杂不杂。<a id="a-2T"></a>具不具。<a id="a-2U"></a>作意不作意。<a id="a-2V"></a>成不成。<a id="a-2W"></a>益不益。<a id="a-2X"></a>久不久。<a id="a-2Y"></a>难不难。<a id="a-2Z"></a>更不更。<a id="a-2a"></a>三障四魔九双七只。<a id="a-2b"></a>次第者有三义。<a id="a-2c"></a>谓法修发。<a id="a-2d"></a>法者。<a id="a-2e"></a>次第浅深法也。<a id="a-2f"></a>修者。<a id="a-2g"></a>先世已曾研习次第。<a id="a-2h"></a>或此世次第修也。<a id="a-2i"></a>发者。<a id="a-2j"></a>依次修而次发也。<a id="a-2k"></a>不次亦三义。<a id="a-2l"></a>谓法修发。<a id="a-2m"></a>发则不定。<a id="a-2n"></a>或前发菩萨境后发阴入。<a id="a-2o"></a>虽不次第十数宛足。<a id="a-2p"></a>修者。<a id="a-2q"></a>若四大违返则先修病患。<a id="a-2r"></a>若四分增多则先修烦恼。<a id="a-2s"></a>如是一一随强者先修。<a id="a-2t"></a>法者。<a id="a-2u"></a>眼耳鼻舌阴入界等。<a id="a-2v"></a>皆是寂静门亦是法界。<a id="a-2w"></a>何须舍此就彼。<a id="a-2x"></a>出宝箧经(云云)。<a id="a-2y"></a>当知法界外更无复有法而为次第也。<a id="a-2z"></a>烦恼即法界。<a id="a-30"></a>如无行经云。<a id="a-31"></a>贪欲即是道。<a id="a-32"></a>净名云。<a id="a-33"></a>行于非道通达佛道。<a id="a-34"></a>佛道既通无复次第也。<a id="a-35"></a>病患是法界者。<a id="a-36"></a>净名云。<a id="a-37"></a>今我病者非真非有。<a id="a-38"></a>众生病亦非真非有。<a id="a-39"></a>以此自调亦度众生。<a id="a-3A"></a>方丈托疾双林病行。<a id="a-3B"></a>即其义也。<a id="a-3C"></a>业相为法界者。<a id="a-3D"></a>业是行阴。<a id="a-3E"></a>法华云。<a id="a-3F"></a>深达罪福相遍照于十方。<a id="a-3G"></a>微妙净法身具相三十二。<a id="a-3H"></a>达业从缘生不自在故空。<a id="a-3I"></a>此业能破业。<a id="a-3J"></a>若众生应以此业得度。<a id="a-3K"></a>示现诸业以此业立业。<a id="a-3L"></a>业与不业缚脱叵得。<a id="a-3M"></a>普门示现双照缚脱。<a id="a-3N"></a>故名深达。<a id="a-3O"></a>何啻堪为方等师耶。<a id="a-3P"></a>魔事为法界者。<a id="a-3Q"></a>首楞严云。<a id="a-3R"></a>魔界如佛界如。<a id="a-3S"></a>一如无二如。<a id="a-3T"></a>实际中尚不见佛。<a id="a-3U"></a>况见有魔耶。<a id="a-3V"></a>设有魔者。<a id="a-3W"></a>良药涂屣堪任乘御(云云)。<a id="a-3X"></a>禅为法界者。<a id="a-3Y"></a>能观心性名为上定。<a id="a-3Z"></a>即首楞严不昧不乱入王三昧。<a id="a-3a"></a>一切三昧悉入其中。<a id="a-3b"></a>见为法界者。<a id="a-3c"></a>净名云。<a id="a-3d"></a>以邪相入正相。<a id="a-3e"></a>于诸见不动而修三十七品。<a id="a-3f"></a>又动修不动修。<a id="a-3g"></a>亦动亦不动修。<a id="a-3h"></a>非动非不动修三十七品。<a id="a-3i"></a>以见为门以见为侍。<a id="a-3j"></a>慢为法界者。<a id="a-3k"></a>还是烦恼耳。<a id="a-3l"></a>观慢。<a id="a-3m"></a>无慢。<a id="a-3n"></a>慢大慢。<a id="a-3o"></a>非慢非不慢。<a id="a-3p"></a>成秘密藏入大涅槃。<a id="a-3q"></a>二乘为法界者。<a id="a-3r"></a>若但见于空不见不空(云云)。<a id="a-3s"></a>智者见空及与不空。<a id="a-3t"></a>决了声闻法。<a id="a-3u"></a>是诸经之王。<a id="a-3v"></a>闻已谛思惟得近无上道。<a id="a-3w"></a>菩萨境为法界者。<a id="a-3x"></a>底恶生死下劣小乘尚即是法界。<a id="a-3y"></a>况菩萨法宁非佛道。<a id="a-3z"></a>又菩萨方便之权即权而实。<a id="a-40"></a>亦即非权非实成秘密藏。<a id="a-41"></a>入大涅槃。<a id="a-42"></a>是一一法皆即法界。<a id="a-43"></a>是为不次第法相也。<a id="a-44"></a>杂不杂者。<a id="a-45"></a>发一境已更发一境历历分明。<a id="a-46"></a>是为不杂。<a id="a-47"></a>适发阴入复起烦恼。<a id="a-48"></a>烦恼未谢复业复魔禅见慢等。<a id="a-49"></a>交横并沓是为杂发。<a id="a-4A"></a>虽杂不出十种。<a id="a-4B"></a>具不具者。<a id="a-4C"></a>十数足名具。<a id="a-4D"></a>九去名不具。<a id="a-4E"></a>次不次杂不杂。<a id="a-4F"></a>皆论具不具。<a id="a-4G"></a>又总具总不具。<a id="a-4H"></a>别具别不具。<a id="a-4I"></a>十数足是总具。<a id="a-4J"></a>十数不委悉是总不具。<a id="a-4K"></a>九数欠是别不具。<a id="a-4L"></a>九数中委悉是别具。<a id="a-4M"></a>又横具横不具竖具竖不具。<a id="a-4N"></a>例如发四禅至非想是竖具。<a id="a-4O"></a>至不用处是竖不具。<a id="a-4P"></a>发通明背舍等是横具。<a id="a-4Q"></a>止发七背舍是横不具。<a id="a-4R"></a>又发初禅至四禅是竖具。<a id="a-4S"></a>三禅来是竖不具。<a id="a-4T"></a>又初禅九品是竖具。<a id="a-4U"></a>八品来是竖不具。<a id="a-4V"></a>又一品五支足是横具。<a id="a-4W"></a>四支已来是横不具。<a id="a-4X"></a>其余例此可知(云云)。<a id="a-4Y"></a>修不修者。<a id="a-4Z"></a>作意修阴界入。<a id="a-4a"></a>界入开解是修发。<a id="a-4b"></a>不作意阴界入自发通达色心。<a id="a-4c"></a>是不修发。<a id="a-4d"></a>乃至菩萨境亦如是。<a id="a-4e"></a>应有四句为根本。<a id="a-4f"></a>句句织成三十六句。<a id="a-4g"></a>例如下烦恼境中说。<a id="a-4h"></a>成不成者。<a id="a-4i"></a>若发一境究竟成就。<a id="a-4j"></a>成就已谢更发余境。<a id="a-4k"></a>余境亦究竟成。<a id="a-4l"></a>若发一种作起乍灭。<a id="a-4m"></a>非但品数缺少。<a id="a-4n"></a>于分分中亦暧昧不明。<a id="a-4o"></a>前具不具止明头数。<a id="a-4p"></a>此中论体分始终。<a id="a-4q"></a>益不益者。<a id="a-4r"></a>或发恶法。<a id="a-4s"></a>于止观巨益明静转深。<a id="a-4t"></a>或发善法于止观大损。<a id="a-4u"></a>损其静照。<a id="a-4v"></a>或增静损照。<a id="a-4w"></a>或损静增照。<a id="a-4x"></a>俱增俱损。<a id="a-4y"></a>难发不难发者。<a id="a-4z"></a>或恶法难易。<a id="a-50"></a>或善法难易。<a id="a-51"></a>俱难俱易。<a id="a-52"></a>久不久者。<a id="a-53"></a>自有一境久久不去。<a id="a-54"></a>或有一境即起即去(云云)。<a id="a-55"></a>更不更者。<a id="a-56"></a>自有一境。<a id="a-57"></a>一更两更乃至多多。<a id="a-58"></a>自有一境一发即休。<a id="a-59"></a>后不复发。<a id="a-5A"></a>如是等种种不同。<a id="a-5B"></a>善识其意莫谬去取。<a id="a-5C"></a>然皆以止观研之使无滞也。<a id="a-5D"></a>三障四魔者。<a id="a-5E"></a>普贤观云。<a id="a-5F"></a>阎浮提人三障重故。<a id="a-5G"></a>阴入病患是报障。<a id="a-5H"></a>烦恼见慢是烦恼障。<a id="a-5I"></a>业魔禅二乘菩萨是业障。<a id="a-5J"></a>障止观不明静塞菩提道。<a id="a-5K"></a>令行人不得通至五品六根清净位。<a id="a-5L"></a>故名为障。<a id="a-5M"></a>四魔者。<a id="a-5N"></a>阴入正是阴魔。<a id="a-5O"></a>业禅二乘菩萨等是行阴名为阴魔。<a id="a-5P"></a>烦恼见慢等是烦恼魔。<a id="a-5Q"></a>病患是死因名死魔。<a id="a-5R"></a>魔事是天子魔。<a id="a-5S"></a>魔名夺者。<a id="a-5T"></a>破观名夺命。<a id="a-5U"></a>破止名夺身。<a id="a-5V"></a>又魔名磨讹。<a id="a-5W"></a>磨观讹令黑闇。<a id="a-5X"></a>磨止讹令散逸。<a id="a-5Y"></a>故名为魔(云云)。<a id="a-5Z"></a>问。<a id="a-5a"></a>何意互发。<a id="a-5b"></a>答。<a id="a-5c"></a>皆由二世因缘。<a id="a-5d"></a>昔有渐观种子。<a id="a-5e"></a>今得修行之雨即次第发。<a id="a-5f"></a>昔有顿观种子即不次第发。<a id="a-5g"></a>昔有不定种子即杂发。<a id="a-5h"></a>昔修时数具即具发。<a id="a-5i"></a>昔修时数不具即不具发。<a id="a-5j"></a>昔曾证得今发则成。<a id="a-5k"></a>昔但修不证。<a id="a-5l"></a>今发不成。<a id="a-5m"></a>昔因强今不修而发。<a id="a-5n"></a>今缘强待修而发。<a id="a-5o"></a>昔因今缘二俱善巧。<a id="a-5p"></a>回向上道。<a id="a-5q"></a>今发则益。<a id="a-5r"></a>昔因缘中杂毒是则致损发所因处弱则不久。<a id="a-5s"></a>发因处强是则久。<a id="a-5t"></a>粗细住乃至四禅传传判强弱(云云)。<a id="a-5u"></a>善易发关遮轻。<a id="a-5v"></a>善难发由遮重。<a id="a-5w"></a>恶难发由根利。<a id="a-5x"></a>恶易发由根钝。<a id="a-5y"></a>恶欲灭而告谢。<a id="a-5z"></a>善欲生而相知则一而不更。<a id="a-60"></a>善欲灭而求救。<a id="a-61"></a>恶欲兴而求受。<a id="a-62"></a>则更更更更。<a id="a-63"></a>此中皆须口决。<a id="a-64"></a>用智慧筹量。<a id="a-65"></a>不得师心谬判是非。<a id="a-66"></a>尔其慎之勤之重之。<a id="a-67"></a>私料简者。<a id="a-68"></a>法若尘沙境何定十。<a id="a-69"></a>答。<a id="a-6A"></a>譬如大地一能生种种芽。<a id="a-6B"></a>数方不广略令义易明了。<a id="a-6C"></a>故言十耳。<a id="a-6D"></a>问。<a id="a-6E"></a>十境通别云何。<a id="a-6F"></a>答。<a id="a-6G"></a>受身之始无不有身。<a id="a-6H"></a>诸经说观多从色起。<a id="a-6I"></a>故以阴为初耳。<a id="a-6J"></a>以阴本。<a id="a-6K"></a>阴因阴患。<a id="a-6L"></a>阴主善阴。<a id="a-6M"></a>又阴因别阴等(云云)。<a id="a-6N"></a>通言烦恼者。<a id="a-6O"></a>见慢同烦恼。<a id="a-6P"></a>阴入病是烦恼果。<a id="a-6Q"></a>业是烦恼因。<a id="a-6R"></a>禅是无动业。<a id="a-6S"></a>业即烦恼用。<a id="a-6T"></a>魔即统欲界即烦恼主。<a id="a-6U"></a>二乘菩萨即别烦恼摄(云云)。<a id="a-6V"></a>通称病患者。<a id="a-6W"></a>阴界入即病本。<a id="a-6X"></a>烦恼见慢等即是烦恼病。<a id="a-6Y"></a>净名云。<a id="a-6Z"></a>今我病者皆从前世妄想诸烦恼生。<a id="a-6a"></a>业亦是病。<a id="a-6b"></a>大经云。<a id="a-6c"></a>王今病重即指五逆为病也。<a id="a-6d"></a>魔能作病。<a id="a-6e"></a>三灾为外过患。<a id="a-6f"></a>喘息喜乐是内过患。<a id="a-6g"></a>禅有喜乐即病患也。<a id="a-6h"></a>二乘菩萨即是空病。<a id="a-6i"></a>空病亦空。<a id="a-6j"></a>通称业者。<a id="a-6k"></a>阴入是业果。<a id="a-6l"></a>烦恼见慢是业本。<a id="a-6m"></a>病是业报。<a id="a-6n"></a>魔是魔业。<a id="a-6o"></a>禅是无动业。<a id="a-6p"></a>二乘菩萨是无漏业。<a id="a-6q"></a>通称魔者。<a id="a-6r"></a>阴入即阴魔。<a id="a-6s"></a>烦恼见慢即烦恼魔。<a id="a-6t"></a>病是死魔。<a id="a-6u"></a>魔即天子魔。<a id="a-6v"></a>余者皆是行阴魔摄。<a id="a-6w"></a>通称禅定者。<a id="a-6x"></a>禅自是其境。<a id="a-6y"></a>阴入烦恼见慢业等。<a id="a-6z"></a>悉是十大地中心数定摄。<a id="a-70"></a>魔是未到地定果。<a id="a-71"></a>亦是心数定摄。<a id="a-72"></a>二乘菩萨净禅摄。<a id="a-73"></a>又三定摄之。<a id="a-74"></a>上定摄菩萨二乘中下二定摄八境(云云)。<a id="a-75"></a>通称见者。<a id="a-76"></a>阴入即我见众生见。<a id="a-77"></a>烦恼具五见。<a id="a-78"></a>病寿者命者见。<a id="a-79"></a>业禅等作者见。<a id="a-7A"></a>亦是戒取见。<a id="a-7B"></a>魔是使作者使受者使起等摄。<a id="a-7C"></a>又生死即边见摄。<a id="a-7D"></a>慢即我见摄。<a id="a-7E"></a>二乘方便菩萨等皆曲见摄。<a id="a-7F"></a>通称慢者。<a id="a-7G"></a>阴入我慢摄。<a id="a-7H"></a>烦恼即慢慢摄。<a id="a-7I"></a>病患不如慢摄。<a id="a-7J"></a>业即憍慢摄。<a id="a-7K"></a>由憍故造业。<a id="a-7L"></a>魔即大慢摄。<a id="a-7M"></a>禅即憍慢摄。<a id="a-7N"></a>见亦大慢摄。<a id="a-7O"></a>二乘菩萨增上慢摄。<a id="a-7P"></a>通称二乘者。<a id="a-7Q"></a>四念处四谛法摄九境也。<a id="a-7R"></a>通称菩萨境者。<a id="a-7S"></a>以四弘誓摄得九境。<a id="a-7T"></a>问。<a id="a-7U"></a>境法名俱通者。<a id="a-7V"></a>行人亦通不。<a id="a-7W"></a>答。<a id="a-7X"></a>大经云。<a id="a-7Y"></a>云何未发心而名为菩萨。<a id="a-7Z"></a>前九境人亦通称菩萨人也。<a id="a-7a"></a>通是二乘则有四种声闻。<a id="a-7b"></a>增上慢声闻摄得下八境人也。<a id="a-7c"></a>佛道声闻摄得菩萨人也。<a id="a-7d"></a>问。<a id="a-7e"></a>通是无常不。<a id="a-7f"></a>答。<a id="a-7g"></a>宝性论云菩萨住无漏界中有无常倒。<a id="a-7h"></a>问。<a id="a-7i"></a>通是有漏不。<a id="a-7j"></a>答。<a id="a-7k"></a>漏义则通有义小异。<a id="a-7l"></a>问。<a id="a-7m"></a>通是偏真不。<a id="a-7n"></a>答。<a id="a-7o"></a>偏义则通真义异问。<a id="a-7p"></a>通义可领别复云何。<a id="a-7q"></a>答。<a id="a-7r"></a>十境不同即别义也。<a id="a-7s"></a>复有亦通亦别。<a id="a-7t"></a>阴是受身之本。<a id="a-7u"></a>又是观慧之初。<a id="a-7v"></a>所以别当其首。<a id="a-7w"></a>此一境亦通亦别。<a id="a-7x"></a>后九境从发异相受名。<a id="a-7y"></a>但得是通是别。<a id="a-7z"></a>不得是亦通亦别也。<a id="a-80"></a>若尔烦恼亦是诸法之本。<a id="a-81"></a>元为治惑。<a id="a-82"></a>亦是观初。<a id="a-83"></a>病身四大亦是事本。<a id="a-84"></a>元为治病。<a id="a-85"></a>亦是观初。<a id="a-86"></a>何意不得亦通亦别。<a id="a-87"></a>答。<a id="a-88"></a>若身因烦恼属前世。<a id="a-89"></a>若今世烦恼由身而有。<a id="a-8A"></a>病不恒起为本事弱。<a id="a-8B"></a>诸经论不以病为观首。<a id="a-8C"></a>故不亦通亦别耳。<a id="a-8D"></a>非通非别者皆不思议。<a id="a-8E"></a>一阴一切阴。<a id="a-8F"></a>非一非一切。<a id="a-8G"></a>问。<a id="a-8H"></a>九境相起更立别名者。<a id="a-8I"></a>阴入解起应立别名。<a id="a-8J"></a>答。<a id="a-8K"></a>阴解起时非条然别。<a id="a-8L"></a>还是阴入摄若执此解即属见。<a id="a-8M"></a>若约解起爱恚属烦恼。<a id="a-8N"></a>招病来魔随事别判。<a id="a-8O"></a>若解发朗然无九境相者。<a id="a-8P"></a>此则止观气分。<a id="a-8Q"></a>但得通别不得亦通亦别耳。<a id="a-8R"></a>问。<a id="a-8S"></a>十境条然别不。<a id="a-8T"></a>答。<a id="a-8U"></a>四念处是阴别。<a id="a-8V"></a>观空聚是入别。<a id="a-8W"></a>无我是界别。<a id="a-8X"></a>五停心烦恼别。<a id="a-8Y"></a>八念病别。<a id="a-8Z"></a>十善业别。<a id="a-8a"></a>五系魔别。<a id="a-8b"></a>六妙门禅别。<a id="a-8c"></a>道品见别。<a id="a-8d"></a>无常苦空慢别。<a id="a-8e"></a>四谛十二缘二乘别。<a id="a-8f"></a>六度菩萨别。<a id="a-8g"></a>问。<a id="a-8h"></a>五阴俱是境。<a id="a-8i"></a>色心外别有观耶。<a id="a-8j"></a>答。<a id="a-8k"></a>不思议境智即阴是观。<a id="a-8l"></a>亦可分别。<a id="a-8m"></a>不善无记阴是境。<a id="a-8n"></a>善五阴是观。<a id="a-8o"></a>观既纯熟无恶无无记。<a id="a-8p"></a>唯有善阴。<a id="a-8q"></a>善阴转成方便阴。<a id="a-8r"></a>方便阴转成无漏阴。<a id="a-8s"></a>无漏阴转成法性阴。<a id="a-8t"></a>谓无等等阴。<a id="a-8u"></a>岂非阴外别有观耶。<a id="a-8v"></a>小乘尚尔。<a id="a-8w"></a>况不思议耶。<a id="a-8x"></a>问。<a id="a-8y"></a>若转阴为观。<a id="a-8z"></a>报阴亦应转。<a id="a-90"></a>答。<a id="a-91"></a>大品云。<a id="a-92"></a>色净故受想行识净。<a id="a-93"></a>般若亦净。<a id="a-94"></a>法华云。<a id="a-95"></a>颜色鲜白六根清净。<a id="a-96"></a>即其义也。<a id="a-97"></a>阴虽转观境宛然(云云)。<a id="a-98"></a>问。<a id="a-99"></a>十境与五分云何。<a id="a-9A"></a>答。<a id="a-9B"></a>五分判禅十发约境。<a id="a-9C"></a>今当会之。<a id="a-9D"></a>若次不次一发至后则进分也。<a id="a-9E"></a>齐九已来住分也。<a id="a-9F"></a>作意矜持护分也。<a id="a-9G"></a>一发即失退分也。<a id="a-9H"></a>达分可知。<a id="a-9I"></a>若于境境皆作五分者。<a id="a-9J"></a>可以意推不俟分别。<a id="a-9K"></a>然五分十境皆是法相。<a id="a-9L"></a>可得互有其义。<a id="a-9M"></a>六即十地行位浅深不得相类。<a id="a-9N"></a>问。<a id="a-9O"></a>念性离缘性亦离。<a id="a-9P"></a>若无缘无念亦无数量。<a id="a-9Q"></a>云何具十法界耶。<a id="a-9R"></a>答。<a id="a-9S"></a>不可思议无相而相观智宛然。<a id="a-9T"></a>他解须弥容芥芥容须弥。<a id="a-9U"></a>火出莲华。<a id="a-9V"></a>人能渡海。<a id="a-9W"></a>就希有事解不思议。<a id="a-9X"></a>今解无心无念无能行无能到。<a id="a-9Y"></a>不思议理理则胜事。<a id="a-9Z"></a>问。<a id="a-9a"></a>十法界互相有为因为果。<a id="a-9b"></a>答。<a id="a-9c"></a>俱相有。<a id="a-9d"></a>而果隔难显因通易知。<a id="a-9e"></a>如慈童女以地狱界发佛心。<a id="a-9f"></a>如未得记菩萨轻得记者。<a id="a-9g"></a>若不生悔无出罪期。<a id="a-9h"></a>更引诸例。<a id="a-9i"></a>凡圣皆具五阴。<a id="a-9j"></a>不可言圣阴如凡阴。<a id="a-9k"></a>又佛具五眼。<a id="a-9l"></a>岂可以人天果报释佛眼。<a id="a-9m"></a>佛具五行。<a id="a-9n"></a>病行是四恶界。<a id="a-9o"></a>婴儿行是人天界。<a id="a-9p"></a>圣行是二乘法界。<a id="a-9q"></a>梵行是菩萨法界。<a id="a-9r"></a>天行是佛法界。<a id="a-9s"></a>问。<a id="a-9t"></a>一念具十法界。<a id="a-9u"></a>为作念具为任运具。<a id="a-9v"></a>答。<a id="a-9w"></a>法性自尔非作所成。<a id="a-9x"></a>如一微尘具十方分(云云)</p>
  <p id="a9y">○第一观阴入界境者。<a id="a-9z"></a>谓五阴十二入十八界也。<a id="a-A0"></a>阴者阴盖善法。<a id="a-A1"></a>此就因得名。<a id="a-A2"></a>又阴是积聚。<a id="a-A3"></a>生死重沓此就果得名。<a id="a-A4"></a>入者涉入亦名轮门。<a id="a-A5"></a>界名界别亦名性分。<a id="a-A6"></a>毗婆沙明三科开合。<a id="a-A7"></a>若迷心开心为四阴。<a id="a-A8"></a>色为一阴。<a id="a-A9"></a>若迷色开色为十入及一入少分。<a id="a-AA"></a>心为一意入及法入少分。<a id="a-AB"></a>若俱迷者开为十八界也。<a id="a-AC"></a>数人说五阴同时。<a id="a-AD"></a>识是心王四阴是数。<a id="a-AE"></a>约有门明义。<a id="a-AF"></a>故王数相扶同时而起。<a id="a-AG"></a>论人说识先了别。<a id="a-AH"></a>次受领纳。<a id="a-AI"></a>想取相貌。<a id="a-AJ"></a>行起违从。<a id="a-AK"></a>色由行感。<a id="a-AL"></a>约空门明义。<a id="a-AM"></a>故次第相生。<a id="a-AN"></a>若就能生所生从细至粗。<a id="a-AO"></a>故识在前。<a id="a-AP"></a>若从修行从粗至细。<a id="a-AQ"></a>故色在前。<a id="a-AR"></a>皆不得以数隔王。<a id="a-AS"></a>若论四念处则王在中。<a id="a-AT"></a>此就言说为便耳。<a id="a-AU"></a>又分别九种。<a id="a-AV"></a>一期色心名果报五阴。<a id="a-AW"></a>平平想受无记五阴。<a id="a-AX"></a>起见起爱者。<a id="a-AY"></a>两污秽五阴。<a id="a-AZ"></a>动身口业善恶两五阴。<a id="a-Aa"></a>变化示现工巧五阴。<a id="a-Ab"></a>五善根人方便五阴。<a id="a-Ac"></a>证四果者无漏五阴。<a id="a-Ad"></a>如是种种源从心出。<a id="a-Ae"></a>正法念云。<a id="a-Af"></a>如画师手画出五彩。<a id="a-Ag"></a>黑青赤黄白白白。<a id="a-Ah"></a>画手譬心。<a id="a-Ai"></a>黑色譬地狱阴。<a id="a-Aj"></a>青色譬鬼。<a id="a-Ak"></a>赤譬畜。<a id="a-Al"></a>黄譬修罗。<a id="a-Am"></a>白譬人。<a id="a-An"></a>白白譬天。<a id="a-Ao"></a>此六种阴。<a id="a-Ap"></a>止齐界内。<a id="a-Aq"></a>若依华严云。<a id="a-Ar"></a>心如工画师画种种五阴。<a id="a-As"></a>界内界外一切世间中莫不从心造。<a id="a-At"></a>世间色心尚叵穷尽。<a id="a-Au"></a>况复出世。<a id="a-Av"></a>宁可凡心知。<a id="a-Aw"></a>凡眼翳尚不见近。<a id="a-Ax"></a>那得见远。<a id="a-Ay"></a>弥生旷劫不睹界内一隅。<a id="a-Az"></a>况复界外边衣。<a id="a-B0"></a>如渴鹿逐炎狂狗啮雷。<a id="a-B1"></a>何有得理。<a id="a-B2"></a>纵令解悟小乘终非大道。<a id="a-B3"></a>故大集云。<a id="a-B4"></a>常见之人说异念断。<a id="a-B5"></a>断见之人说一念断。<a id="a-B6"></a>皆堕二边不会中道。<a id="a-B7"></a>况佛去世后人根转钝执名起诤。<a id="a-B8"></a>互相是非悉堕邪见。<a id="a-B9"></a>故龙树破五阴一异同时前后。<a id="a-BA"></a>皆如炎幻响化悉不可得。<a id="a-BB"></a>宁更执于王数同时异时耶。<a id="a-BC"></a>然界内外一切阴入皆由心起。<a id="a-BD"></a>佛告比丘。<a id="a-BE"></a>一法摄一切法所谓心是。<a id="a-BF"></a>论云。<a id="a-BG"></a>一切世间中但有名与色。<a id="a-BH"></a>若欲如实观。<a id="a-BI"></a>但当观名色。<a id="a-BJ"></a>心是惑本其义如是。<a id="a-BK"></a>若欲观察须伐其根。<a id="a-BL"></a>如炙病得穴。<a id="a-BM"></a>今当去丈就尺去尺就寸。<a id="a-BN"></a>置色等四阴但观识阴。<a id="a-BO"></a>识阴者心是也。</p>
  <p id="aBP">○观心具十法门。<a id="a-BQ"></a>一观不可思议境。<a id="a-BR"></a>二起慈悲心。<a id="a-BS"></a>三巧安止观。<a id="a-BT"></a>四破法遍。<a id="a-BU"></a>五识通塞。<a id="a-BV"></a>六修道品。<a id="a-BW"></a>七对治助开。<a id="a-BX"></a>八知次位。<a id="a-BY"></a>九能安忍。<a id="a-BZ"></a>十无法爱也。<a id="a-Ba"></a>既自达妙境即起誓悲他。<a id="a-Bb"></a>次作行填愿。<a id="a-Bc"></a>愿行既巧破无不遍。<a id="a-Bd"></a>遍破之中精识通塞。<a id="a-Be"></a>令道品进行。<a id="a-Bf"></a>又用助开道。<a id="a-Bg"></a>道中之位己他皆识。<a id="a-Bh"></a>安忍内外荣辱莫着中道法爱。<a id="a-Bi"></a>故得疾入菩萨位。<a id="a-Bj"></a>譬如毗首羯磨造得胜堂。<a id="a-Bk"></a>不疏不密间隙容綖。<a id="a-Bl"></a>巍巍昂昂峙于上天。<a id="a-Bm"></a>非拙匠所能揆则。<a id="a-Bn"></a>又如善画图其匡郭。<a id="a-Bo"></a>写像逼真骨法精灵。<a id="a-Bp"></a>生气飞动。<a id="a-Bq"></a>岂填彩人所能点缀。<a id="a-Br"></a>此十重观法横竖收束。<a id="a-Bs"></a>微妙精巧。<a id="a-Bt"></a>初则简境真伪。<a id="a-Bu"></a>中则正助相添。<a id="a-Bv"></a>后则安忍无著。<a id="a-Bw"></a>意圆法巧该括周备。<a id="a-Bx"></a>规矩初心。<a id="a-By"></a>将送行者到彼萨云。<a id="a-Bz"></a>非闇证禅师诵文法师所能知也。<a id="a-C0"></a>盖由如来积劫之所勤求。<a id="a-C1"></a>道场之所妙悟。<a id="a-C2"></a>身子之所三请。<a id="a-C3"></a>法譬之所三说。<a id="a-C4"></a>正在兹乎。<a id="a-C5"></a>一观心是不可思议境者。<a id="a-C6"></a>此境难说。<a id="a-C7"></a>先明思议境。<a id="a-C8"></a>令不思议境易显。<a id="a-C9"></a>思议法者。<a id="a-CA"></a>小乘亦说心生一切法。<a id="a-CB"></a>谓六道因果三界轮环。<a id="a-CC"></a>若去凡欣圣则弃下上出灰身灭智。<a id="a-CD"></a>乃是有作四谛。<a id="a-CE"></a>盖思议法也。<a id="a-CF"></a>大乘亦明心生一切法。<a id="a-CG"></a>谓十法界也。<a id="a-CH"></a>若观心是有有善有恶。<a id="a-CI"></a>恶则三品三途因果也。<a id="a-CJ"></a>善则三品修罗人天因果。<a id="a-CK"></a>观此六品无常生灭。<a id="a-CL"></a>能观之心亦念念不住。<a id="a-CM"></a>又能观所观悉是缘生。<a id="a-CN"></a>缘生即空。<a id="a-CO"></a>并是二乘因果法也。<a id="a-CP"></a>若观此空有堕落二边沈空滞有。<a id="a-CQ"></a>而起大慈悲入假化物。<a id="a-CR"></a>实无身假作身。<a id="a-CS"></a>实无空假说空。<a id="a-CT"></a>而化导之。<a id="a-CU"></a>即菩萨因果法也。<a id="a-CV"></a>观此法能度所度。<a id="a-CW"></a>皆是中道实相之法。<a id="a-CX"></a>毕竟清净。<a id="a-CY"></a>谁善谁恶。<a id="a-CZ"></a>谁有谁无。<a id="a-Ca"></a>谁度谁不度。<a id="a-Cb"></a>一切法悉如是。<a id="a-Cc"></a>是佛因果法也。<a id="a-Cd"></a>此之十法逦迆浅深皆从心出。<a id="a-Ce"></a>虽是大乘无量四谛所摄。<a id="a-Cf"></a>犹是思议之境。<a id="a-Cg"></a>非今止观所观也。<a id="a-Ch"></a>不可思议境者。<a id="a-Ci"></a>如华严云。<a id="a-Cj"></a>心如工画师造种种五阴。<a id="a-Ck"></a>一切世间中莫不从心造。<a id="a-Cl"></a>种种五阴者。<a id="a-Cm"></a>如前十法界五阴也。<a id="a-Cn"></a>法界者三义。<a id="a-Co"></a>十数是能依。<a id="a-Cp"></a>法界是所依。<a id="a-Cq"></a>能所合称。<a id="a-Cr"></a>故言十法界。<a id="a-Cs"></a>又此十法各各因各各果。<a id="a-Ct"></a>不相混滥故言十法界。<a id="a-Cu"></a>又此十法一一当体。<a id="a-Cv"></a>皆是法界故言十时界(云云)。<a id="a-Cw"></a>十法界通称阴入界。<a id="a-Cx"></a>其实不同。<a id="a-Cy"></a>三途是有漏恶阴界入。<a id="a-Cz"></a>三善是有漏善阴界入。<a id="a-D0"></a>二乘是无漏阴界入。<a id="a-D1"></a>菩萨是亦有漏亦无漏阴界入。<a id="a-D2"></a>佛是非有漏非无漏阴界入。<a id="a-D3"></a>释论云。<a id="a-D4"></a>法无上者涅槃是。<a id="a-D5"></a>即非有漏非无漏法也。<a id="a-D6"></a>无量义经云。<a id="a-D7"></a>佛无诸大阴界入者。<a id="a-D8"></a>无前九阴界入也。<a id="a-D9"></a>今言有者有涅槃常住阴界入也。<a id="a-DA"></a>大经云。<a id="a-DB"></a>因灭无常色获得常色。<a id="a-DC"></a>受想行识亦复如是。<a id="a-DD"></a>常乐重沓即积聚义。<a id="a-DE"></a>慈悲覆盖即阴义。<a id="a-DF"></a>以十种阴界不同故。<a id="a-DG"></a>故名五阴世间也。<a id="a-DH"></a>揽五阴通称众生。<a id="a-DI"></a>众生不同。<a id="a-DJ"></a>揽三途阴罪苦众生。<a id="a-DK"></a>揽人天阴受乐众生。<a id="a-DL"></a>揽无漏阴真圣众生。<a id="a-DM"></a>揽慈悲阴大士众生。<a id="a-DN"></a>揽常住阴尊极众生。<a id="a-DO"></a>大论云。<a id="a-DP"></a>众生无上者佛是。<a id="a-DQ"></a>岂与凡下同。<a id="a-DR"></a>大经云。<a id="a-DS"></a>歌罗逻时名字异。<a id="a-DT"></a>乃至老时名字异。<a id="a-DU"></a>芽时名字异。<a id="a-DV"></a>乃至果时名字亦异。<a id="a-DW"></a>直约一期十时差别。<a id="a-DX"></a>况十界众生宁得不异。<a id="a-DY"></a>故名众生世间也。<a id="a-DZ"></a>十种所居通称国土世间者。<a id="a-Da"></a>地狱依赤铁住。<a id="a-Db"></a>畜生依地水空住。<a id="a-Dc"></a>修罗依海畔海底住。<a id="a-Dd"></a>人依地住。<a id="a-De"></a>天依宫殿住。<a id="a-Df"></a>六度菩萨同人依地住。<a id="a-Dg"></a>通教菩萨惑未尽同人天依住。<a id="a-Dh"></a>断惑尽者依方便土住。<a id="a-Di"></a>别圆菩萨惑未尽者。<a id="a-Dj"></a>同人天方便等住。<a id="a-Dk"></a>断惑尽者依实报土住。<a id="a-Dl"></a>如来依常寂光土住。<a id="a-Dm"></a>仁王经云。<a id="a-Dn"></a>三贤十圣住果报。<a id="a-Do"></a>唯佛一人居净土。<a id="a-Dp"></a>土土不同故名国土世间也。<a id="a-Dq"></a>此三十种世间悉从心造。<a id="a-Dr"></a>又十种五阴一一各具十法。<a id="a-Ds"></a>谓如是相性体力作因缘果报本末究竟等。<a id="a-Dt"></a>先总释。<a id="a-Du"></a>后随类释。<a id="a-Dv"></a>总释者。<a id="a-Dw"></a>夫相以据外览而可别。<a id="a-Dx"></a>释论云。<a id="a-Dy"></a>易知故名为相。<a id="a-Dz"></a>如水火相异则易可知。<a id="a-E0"></a>如人面色具诸休否。<a id="a-E1"></a>览外相即知其内。<a id="a-E2"></a>昔孙刘相显。<a id="a-E3"></a>曹公相隐。<a id="a-E4"></a>相者举声大哭。<a id="a-E5"></a>四海三分百姓荼毒。<a id="a-E6"></a>若言有相闇者不知。<a id="a-E7"></a>若言无相占者洞解。<a id="a-E8"></a>当随善相者信人面外具一切相也。<a id="a-E9"></a>心亦如是具一切相。<a id="a-EA"></a>众生相隐弥勒相显。<a id="a-EB"></a>如来善知故远近皆记。<a id="a-EC"></a>不善观者不信心具一切相。<a id="a-ED"></a>当随如实观者信心具一切相也。<a id="a-EE"></a>如是性者。<a id="a-EF"></a>性以据内。<a id="a-EG"></a>总有三义。<a id="a-EH"></a>一不改名性。<a id="a-EI"></a>无行经称不动性。<a id="a-EJ"></a>性即不改义也。<a id="a-EK"></a>又性名性分。<a id="a-EL"></a>种类之义分分不同。<a id="a-EM"></a>各各不可改。<a id="a-EN"></a>又性是实性。<a id="a-EO"></a>实性即理性。<a id="a-EP"></a>极实无过。<a id="a-EQ"></a>即佛性异名耳。<a id="a-ER"></a>不动性扶空。<a id="a-ES"></a>种性扶假。<a id="a-ET"></a>实性扶中。<a id="a-EU"></a>今明内性不可改。<a id="a-EV"></a>如竹中火性虽不可见不得言无。<a id="a-EW"></a>燧人干草遍烧一切。<a id="a-EX"></a>心亦如是具一切五阴性。<a id="a-EY"></a>虽不可见不得言无。<a id="a-EZ"></a>以智眼观具一切性。<a id="a-Ea"></a>世间人可笑。<a id="a-Eb"></a>以其偏闻判圆经。<a id="a-Ec"></a>涅槃明佛知众生有佛性判为极常。<a id="a-Ed"></a>法华明佛知一切法如是性判为无常。<a id="a-Ee"></a>岂可以少知为常多知为无常。<a id="a-Ef"></a>又法华云。<a id="a-Eg"></a>佛知一切法皆是一种一性。<a id="a-Eh"></a>此语亦少。<a id="a-Ei"></a>何故判为无常。<a id="a-Ej"></a>又有师。<a id="a-Ek"></a>判法华十如。<a id="a-El"></a>前五如属凡是权。<a id="a-Em"></a>后五属圣为实。<a id="a-En"></a>依汝所判则凡无实永不得成圣。<a id="a-Eo"></a>圣无权非正遍知。<a id="a-Ep"></a>此乃专辄之说。<a id="a-Eq"></a>诬佛慢凡耳。<a id="a-Er"></a>又涅槃明一切众生悉有佛性。<a id="a-Es"></a>而言是常。<a id="a-Et"></a>净名云一切众生即菩提相。<a id="a-Eu"></a>判是无常。<a id="a-Ev"></a>若佛性菩提相异者。<a id="a-Ew"></a>可一常一无常。<a id="a-Ex"></a>若不异者此判大谬。<a id="a-Ey"></a>如占者见王相王性俱得登极。<a id="a-Ez"></a>佛性菩提相何故不同。<a id="a-F0"></a>如是体者主质故名体。<a id="a-F1"></a>此十法界阴俱用色心为体质也。<a id="a-F2"></a>如是力者。<a id="a-F3"></a>堪任力用也。<a id="a-F4"></a>如王力士千万技能病故谓无病差有用。<a id="a-F5"></a>心亦如是具有诸力。<a id="a-F6"></a>烦恼病故不能运动。<a id="a-F7"></a>如实观之具一切力。<a id="a-F8"></a>如是作者。<a id="a-F9"></a>运为建立名作。<a id="a-FA"></a>若离心者更无所作。<a id="a-FB"></a>故知心具一切作也。<a id="a-FC"></a>如是因者。<a id="a-FD"></a>招果为因亦名为业。<a id="a-FE"></a>十法界业起自于心。<a id="a-FF"></a>但使有心诸业具足。<a id="a-FG"></a>故名如是因也。<a id="a-FH"></a>如是缘者。<a id="a-FI"></a>缘名缘由助业皆是缘义。<a id="a-FJ"></a>无明爱等能润于业。<a id="a-FK"></a>即心为缘也。<a id="a-FL"></a>如是果者。<a id="a-FM"></a>克获为果。<a id="a-FN"></a>习因习读于前。<a id="a-FO"></a>习果克获于后。<a id="a-FP"></a>故言如是果也。<a id="a-FQ"></a>如是报者。<a id="a-FR"></a>酬因曰报。<a id="a-FS"></a>习因习果通名为因牵后世报。<a id="a-FT"></a>此报酬于因也。<a id="a-FU"></a>如是本末究竟等者。<a id="a-FV"></a>相为本报为末。<a id="a-FW"></a>本末悉从缘生。<a id="a-FX"></a>缘生故空。<a id="a-FY"></a>本末皆空。<a id="a-FZ"></a>此就空为等也。<a id="a-Fa"></a>又相但有字报亦但有字。<a id="a-Fb"></a>悉假施设。<a id="a-Fc"></a>此就假名为等。<a id="a-Fd"></a>又本末互相表帜。<a id="a-Fe"></a>览初相表后报。<a id="a-Ff"></a>睹后报知本相。<a id="a-Fg"></a>如见施知富见富知施。<a id="a-Fh"></a>初后相在。<a id="a-Fi"></a>此就假论等也。<a id="a-Fj"></a>又相无相无相而相。<a id="a-Fk"></a>非相非无相。<a id="a-Fl"></a>报无报无报而报非报非无报。<a id="a-Fm"></a>一一皆入如实之际。<a id="a-Fn"></a>此就中论等也。<a id="a-Fo"></a>二类解者。<a id="a-Fp"></a>束十法为四类三途以表苦为相。<a id="a-Fq"></a>定恶聚为性。<a id="a-Fr"></a>摧折色心为体。<a id="a-Fs"></a>登刀入镬为力。<a id="a-Ft"></a>起十不善为作。<a id="a-Fu"></a>有漏恶业为因。<a id="a-Fv"></a>爱取等为缘。<a id="a-Fw"></a>恶习果为果。<a id="a-Fx"></a>三恶趣为报。<a id="a-Fy"></a>本末皆痴为等。<a id="a-Fz"></a>三善表乐为相。<a id="a-G0"></a>定善聚为性。<a id="a-G1"></a>升出色心为体。<a id="a-G2"></a>乐受为力。<a id="a-G3"></a>起五戒十善为作。<a id="a-G4"></a>白业为因。<a id="a-G5"></a>善爱取为缘。<a id="a-G6"></a>善习果为果。<a id="a-G7"></a>人天有为报。<a id="a-G8"></a>应就假名初后相在为等也。<a id="a-G9"></a>二乘表涅槃为相。<a id="a-GA"></a>解脱为性。<a id="a-GB"></a>五分为体。<a id="a-GC"></a>无系为力。<a id="a-GD"></a>道品为作。<a id="a-GE"></a>无漏慧行为因。<a id="a-GF"></a>行行为缘。<a id="a-GG"></a>四果为果。<a id="a-GH"></a>既后有田中不生故无报(云云)。<a id="a-GI"></a>菩萨佛类者。<a id="a-GJ"></a>缘因为相了因为性。<a id="a-GK"></a>正因为体。<a id="a-GL"></a>四弘为力。<a id="a-GM"></a>六度万行为作。<a id="a-GN"></a>智慧庄严为因。<a id="a-GO"></a>福德庄严为缘。<a id="a-GP"></a>三菩提为果。<a id="a-GQ"></a>大涅槃为报(云云)。<a id="a-GR"></a>因缘有逆顺。<a id="a-GS"></a>顺生死者有漏业为因。<a id="a-GT"></a>爱取等为缘。<a id="a-GU"></a>逆生死者以无漏正慧为因。<a id="a-GV"></a>行行为缘。<a id="a-GW"></a>俱损生破惑。<a id="a-GX"></a>顺界外生死。<a id="a-GY"></a>亦以无漏慧为因。<a id="a-GZ"></a>无明等为缘。<a id="a-Ga"></a>若逆生死即以中道慧为因。<a id="a-Gb"></a>万行为缘。<a id="a-Gc"></a>俱损变易生死故。<a id="a-Gd"></a>因缘既尔。<a id="a-Ge"></a>余者逆顺准此可知。<a id="a-Gf"></a>若依声闻但九无十。<a id="a-Gg"></a>若依大乘三佛义佛有报身。<a id="a-Gh"></a>若依断惑尽义则无后报。<a id="a-Gi"></a>九之与十斟酌可解。<a id="a-Gj"></a>众生世间既是假名无体。<a id="a-Gk"></a>分别揽实法假施设耳。<a id="a-Gl"></a>所谓恶道众生相性体力究竟等(云云)。<a id="a-Gm"></a>善道众生相性体力究竟等。<a id="a-Gn"></a>无漏众生相性体力究竟等。<a id="a-Go"></a>菩萨佛法界相性体力究竟等。<a id="a-Gp"></a>准例皆可解。<a id="a-Gq"></a>国土世间亦具十种法。<a id="a-Gr"></a>所谓恶国土相性体力等(云云)。<a id="a-Gs"></a>善国土无漏国土。<a id="a-Gt"></a>佛菩萨国土相性体力(云云)。<a id="a-Gu"></a>夫一心具十法界。<a id="a-Gv"></a>一法界又具十法界百法界。<a id="a-Gw"></a>一界具三十种世间。<a id="a-Gx"></a>百法界即具三千种世间。<a id="a-Gy"></a>此三千在一念心。<a id="a-Gz"></a>若无心而已。<a id="a-H0"></a>介尔有心即具三千。<a id="a-H1"></a>亦不言一心在前一切法在后。<a id="a-H2"></a>亦不言一切法在前一心在后。<a id="a-H3"></a>例如八相迁物。<a id="a-H4"></a>物在相前物不被迁。<a id="a-H5"></a>相在物前亦不被迁。<a id="a-H6"></a>前亦不可后亦不可。<a id="a-H7"></a>秖物论相迁秖相迁论物。<a id="a-H8"></a>今心亦如是。<a id="a-H9"></a>若从一心生一切法者。<a id="a-HA"></a>此则是纵。<a id="a-HB"></a>若心一时含一切法者。<a id="a-HC"></a>此即是横。<a id="a-HD"></a>纵亦不可横亦不可。<a id="a-HE"></a>秖心是一切法。<a id="a-HF"></a>一切法是心故。<a id="a-HG"></a>非纵非横非一非异玄妙深绝。<a id="a-HH"></a>非识所识。<a id="a-HI"></a>非言所言。<a id="a-HJ"></a>所以称为不可思议境意在于此(云云)。<a id="a-HK"></a>问。<a id="a-HL"></a>心起必托缘。<a id="a-HM"></a>为心具三千法。<a id="a-HN"></a>为缘具。<a id="a-HO"></a>为共具。<a id="a-HP"></a>为离具。<a id="a-HQ"></a>若心具者心起不用缘。<a id="a-HR"></a>若缘具者缘具不关心。<a id="a-HS"></a>若共具者未共各无共时安有。<a id="a-HT"></a>若离具者既离心离缘那忽心具。<a id="a-HU"></a>四句尚不可得。<a id="a-HV"></a>云何具三千法耶。<a id="a-HW"></a>答。<a id="a-HX"></a>地人云。<a id="a-HY"></a>一切解惑真妄依持法性。<a id="a-HZ"></a>法性持真妄真妄依法性也。<a id="a-Ha"></a>摄大乘云。<a id="a-Hb"></a>法性不为惑所染。<a id="a-Hc"></a>不为真所净。<a id="a-Hd"></a>故法性非依持。<a id="a-He"></a>言依持者阿黎耶是也。<a id="a-Hf"></a>无没无明盛持一切种子。<a id="a-Hg"></a>若从地师则心具一切法。<a id="a-Hh"></a>若从摄师则缘具一切法。<a id="a-Hi"></a>此两师各据一边。<a id="a-Hj"></a>若法性生一切法者。<a id="a-Hk"></a>法性非心非缘。<a id="a-Hl"></a>非心故而心生一切法者。<a id="a-Hm"></a>非缘故亦应缘生一切法。<a id="a-Hn"></a>何得独言法性是真妄依持耶。<a id="a-Ho"></a>若言法性非依持黎耶是依持。<a id="a-Hp"></a>离法性外别有黎耶依持。<a id="a-Hq"></a>则不关法性。<a id="a-Hr"></a>若法性不离黎耶。<a id="a-Hs"></a>黎耶依持即是法性依持。<a id="a-Ht"></a>何得独言黎耶是依持。<a id="a-Hu"></a>又违经。<a id="a-Hv"></a>经言。<a id="a-Hw"></a>非内非外亦非中间。<a id="a-Hx"></a>亦不常自有。<a id="a-Hy"></a>又违龙树。<a id="a-Hz"></a>龙树云。<a id="a-I0"></a>诸法不自生。<a id="a-I1"></a>亦不从他生。<a id="a-I2"></a>不共不无因。<a id="a-I3"></a>更就譬检。<a id="a-I4"></a>为当依心故有梦。<a id="a-I5"></a>依眠故有梦。<a id="a-I6"></a>眠法合心故有梦。<a id="a-I7"></a>离心离眠故有梦。<a id="a-I8"></a>若依心有梦者。<a id="a-I9"></a>不眠应有梦。<a id="a-IA"></a>若依眠有梦者。<a id="a-IB"></a>死人如眠应有梦。<a id="a-IC"></a>若眠心两合而有梦者。<a id="a-ID"></a>眠人那有不梦时。<a id="a-IE"></a>又眠心各有梦合可有梦。<a id="a-IF"></a>各既无梦。<a id="a-IG"></a>合不应有。<a id="a-IH"></a>若离心离眠而有梦者。<a id="a-II"></a>虚空离二应常有梦。<a id="a-IJ"></a>四句求梦尚不得。<a id="a-IK"></a>云何于眠梦见一切事。<a id="a-IL"></a>心喻法性梦喻黎耶。<a id="a-IM"></a>云何偏据法性黎耶生一切法。<a id="a-IN"></a>当知四句求心不可得。<a id="a-IO"></a>求三千法亦不可得。<a id="a-IP"></a>既横从四句生三千法不可得者。<a id="a-IQ"></a>应从一念心灭生三千法耶心灭尚不能生一法。<a id="a-IR"></a>云何能生三千法耶。<a id="a-IS"></a>若从心亦灭亦不灭生三千法者。<a id="a-IT"></a>亦灭亦不灭其性相违。<a id="a-IU"></a>犹如水火二俱不立。<a id="a-IV"></a>云何能生三千法耶。<a id="a-IW"></a>若谓心非灭非不灭生三千法者。<a id="a-IX"></a>非灭非不灭非能非所。<a id="a-IY"></a>云何能所生三千法耶。<a id="a-IZ"></a>亦纵亦横求三千法不可得。<a id="a-Ia"></a>非纵非横求三千法亦不可得。<a id="a-Ib"></a>言语道断心行处灭。<a id="a-Ic"></a>故名不可思议境。<a id="a-Id"></a>大经云。<a id="a-Ie"></a>生生不可说。<a id="a-If"></a>生不生不可说。<a id="a-Ig"></a>不生生不可说。<a id="a-Ih"></a>不生不生不可说。<a id="a-Ii"></a>即此义也。<a id="a-Ij"></a>当知第一义中一法不可得。<a id="a-Ik"></a>况三千法。<a id="a-Il"></a>世谛中一心尚具无量法。<a id="a-Im"></a>况三千耶。<a id="a-In"></a>如佛告德女。<a id="a-Io"></a>无明内有不。<a id="a-Ip"></a>不也。<a id="a-Iq"></a>外有不。<a id="a-Ir"></a>不也。<a id="a-Is"></a>内外有不。<a id="a-It"></a>不也。<a id="a-Iu"></a>非内非外有不。<a id="a-Iv"></a>不也。<a id="a-Iw"></a>佛言。<a id="a-Ix"></a>如是有。<a id="a-Iy"></a>龙树云。<a id="a-Iz"></a>不自不他。<a id="a-J0"></a>不共不无因生。<a id="a-J1"></a>大经生生不可说。<a id="a-J2"></a>乃至不生。<a id="a-J3"></a>不生不可说。<a id="a-J4"></a>有因缘故亦可得说。<a id="a-J5"></a>谓四悉檀因缘也。<a id="a-J6"></a>虽四句冥寂。<a id="a-J7"></a>慈悲怜愍于无名相中假名相说。<a id="a-J8"></a>或作世界说心具一切法。<a id="a-J9"></a>闻者欢喜。<a id="a-JA"></a>如言三界无别法唯是一心造即其文也。<a id="a-JB"></a>或说缘生一切法。<a id="a-JC"></a>闻者欢喜。<a id="a-JD"></a>如言五欲令人堕恶道。<a id="a-JE"></a>善知识者是大因缘。<a id="a-JF"></a>所谓化导令得见佛。<a id="a-JG"></a>即其文也。<a id="a-JH"></a>或言因缘共生一切法。<a id="a-JI"></a>闻者欢喜。<a id="a-JJ"></a>如言水银和真金能涂诸色像。<a id="a-JK"></a>即其文也。<a id="a-JL"></a>或言离生一切法。<a id="a-JM"></a>闻者欢喜。<a id="a-JN"></a>如言十二因缘非佛作。<a id="a-JO"></a>非天人修罗作。<a id="a-JP"></a>其性自尔。<a id="a-JQ"></a>即其文也。<a id="a-JR"></a>此四句即世界悉檀。<a id="a-JS"></a>说心生三千一切法也。<a id="a-JT"></a>云何为人悉檀。<a id="a-JU"></a>如言佛法如海唯信能入。<a id="a-JV"></a>信则道源功德母。<a id="a-JW"></a>一切善法由之生。<a id="a-JX"></a>汝但发三菩提心。<a id="a-JY"></a>是则出家禁戒具足。<a id="a-JZ"></a>闻者生信。<a id="a-Ja"></a>即其文也。<a id="a-Jb"></a>或说缘生一切法。<a id="a-Jc"></a>如言若不值佛当于无量劫堕地狱苦。<a id="a-Jd"></a>以见佛故得无根信。<a id="a-Je"></a>如从伊兰出生栴檀。<a id="a-Jf"></a>闻者生信。<a id="a-Jg"></a>或说合生一切法。<a id="a-Jh"></a>如言心水澄清珠相自现。<a id="a-Ji"></a>慈善根力见如此事。<a id="a-Jj"></a>闻者生信。<a id="a-Jk"></a>即其文也。<a id="a-Jl"></a>或说离生一切法。<a id="a-Jm"></a>如言非内观得是智慧。<a id="a-Jn"></a>乃至非内外观得是智慧。<a id="a-Jo"></a>若有住着先尼梵志小信尚不可得。<a id="a-Jp"></a>况舍邪入正。<a id="a-Jq"></a>闻者生信。<a id="a-Jr"></a>即其文也。<a id="a-Js"></a>是为为人悉檀四句说心生三千一切法也。<a id="a-Jt"></a>云何对治悉檀说心治一切恶。<a id="a-Ju"></a>如言得一心者万邪灭矣。<a id="a-Jv"></a>即其文也。<a id="a-Jw"></a>或说缘治一切恶。<a id="a-Jx"></a>如说得闻无上大慧明。<a id="a-Jy"></a>心定如地不可动。<a id="a-Jz"></a>即其文也。<a id="a-K0"></a>或说因缘和合治一切恶。<a id="a-K1"></a>如言一分从思生一分从师得。<a id="a-K2"></a>即其文也。<a id="a-K3"></a>或说离治一切恶。<a id="a-K4"></a>我坐道场时不得一切法。<a id="a-K5"></a>空拳诳小儿诱度于一切。<a id="a-K6"></a>即其文也。<a id="a-K7"></a>是为对治悉檀心破一切恶。<a id="a-K8"></a>云何第一义悉檀心得见理。<a id="a-K9"></a>如言心开意解豁然得道。<a id="a-KA"></a>或说缘能见理。<a id="a-KB"></a>如言须臾闻之即得究竟三菩提。<a id="a-KC"></a>或说因缘和合得道。<a id="a-KD"></a>如快马见鞭影即得正路。<a id="a-KE"></a>或说离能见理。<a id="a-KF"></a>如言无所得即是得。<a id="a-KG"></a>已是得无所得。<a id="a-KH"></a>是名第一义四句见理。<a id="a-KI"></a>何况心生三千法耶佛旨尽净不在因缘共离。<a id="a-KJ"></a>即世谛是第一义也。<a id="a-KK"></a>又四句俱皆可说。<a id="a-KL"></a>说因亦是缘亦是。<a id="a-KM"></a>共亦是离亦是。<a id="a-KN"></a>若为盲人说乳。<a id="a-KO"></a>若贝若粖若雪若鹤。<a id="a-KP"></a>盲闻诸说即得解乳。<a id="a-KQ"></a>即世谛是第一义谛。<a id="a-KR"></a>当知终日说终日不说。<a id="a-KS"></a>终日不说终日说。<a id="a-KT"></a>终日双遮终日双照。<a id="a-KU"></a>即破即立即立即破。<a id="a-KV"></a>经论皆尔。<a id="a-KW"></a>天亲龙树内鉴冷然。<a id="a-KX"></a>外适时宜各权所据。<a id="a-KY"></a>而人师偏解学者苟执。<a id="a-KZ"></a>遂兴矢石各保一边。<a id="a-Ka"></a>大乖圣道也。<a id="a-Kb"></a>若得此意俱不可说俱可说。<a id="a-Kc"></a>若随便宜者应言无明法法性生一切法。<a id="a-Kd"></a>如眠法法心则有一切梦事。<a id="a-Ke"></a>心与缘合则三种世间三千相性皆从心起。<a id="a-Kf"></a>一性虽少而不无。<a id="a-Kg"></a>无明虽多而不有。<a id="a-Kh"></a>何者。<a id="a-Ki"></a>指一为多多非多。<a id="a-Kj"></a>指多为一一非少。<a id="a-Kk"></a>故名此心为不思议境也。<a id="a-Kl"></a>若解一心一切心。<a id="a-Km"></a>一切心一心。<a id="a-Kn"></a>非一非一切。<a id="a-Ko"></a>一阴一切阴。<a id="a-Kp"></a>一切阴一阴。<a id="a-Kq"></a>非一非一切。<a id="a-Kr"></a>一入一切入。<a id="a-Ks"></a>一切入一入。<a id="a-Kt"></a>非一非一切。<a id="a-Ku"></a>一界一切界。<a id="a-Kv"></a>一切界一界。<a id="a-Kw"></a>非一非一切。<a id="a-Kx"></a>一众生一切众生。<a id="a-Ky"></a>一切众生一众生。<a id="a-Kz"></a>非一非一切。<a id="a-L0"></a>一国土一切国土。<a id="a-L1"></a>一切国土一国土。<a id="a-L2"></a>非一非一切。<a id="a-L3"></a>一相一切相。<a id="a-L4"></a>一切相一相。<a id="a-L5"></a>非一非一切。<a id="a-L6"></a>乃至一究竟一切究竟。<a id="a-L7"></a>一切究竟一究竟。<a id="a-L8"></a>非一非一切。<a id="a-L9"></a>遍历一切皆是不可思议境。<a id="a-LA"></a>若法性无明合有一切法阴界入等。<a id="a-LB"></a>即是俗谛。<a id="a-LC"></a>一切界入是一法界。<a id="a-LD"></a>即是真谛。<a id="a-LE"></a>非一非一切。<a id="a-LF"></a>即是中道第一义谛。<a id="a-LG"></a>如是遍历一切法无非不思议三谛(云云)。<a id="a-LH"></a>若一法一切法。<a id="a-LI"></a>即是因缘所生法。<a id="a-LJ"></a>是为假名假观也若一切法即一法。<a id="a-LK"></a>我说即是空空观也。<a id="a-LL"></a>若非一非一切者即是中道观。<a id="a-LM"></a>一空一切空无假中而不空。<a id="a-LN"></a>总空观也。<a id="a-LO"></a>一假一切假无空中而不假。<a id="a-LP"></a>总假观也。<a id="a-LQ"></a>一中一切中无空假而不中。<a id="a-LR"></a>总中观也。<a id="a-LS"></a>即中论所说不可思议一心三观。<a id="a-LT"></a>历一切法亦如是。<a id="a-LU"></a>若因缘所生一切法者。<a id="a-LV"></a>即方便随情道种权智。<a id="a-LW"></a>若一切法一法我说即是空。<a id="a-LX"></a>即随智一切智。<a id="a-LY"></a>若非一非一切亦名中道义者。<a id="a-LZ"></a>即非权非实一切种智。<a id="a-La"></a>例上一权一切权。<a id="a-Lb"></a>一实一切实。<a id="a-Lc"></a>一切非权非实。<a id="a-Ld"></a>遍历一切是不思议三智也。<a id="a-Le"></a>若随情即随他意语。<a id="a-Lf"></a>若随智即随自意语。<a id="a-Lg"></a>若非权非实即非自非他意语。<a id="a-Lh"></a>遍历一切法。<a id="a-Li"></a>无非渐顿不定不思议教门也。<a id="a-Lj"></a>若解顿即解心。<a id="a-Lk"></a>心尚不可得。<a id="a-Ll"></a>云何当有趣非趣。<a id="a-Lm"></a>若解渐即解一切法趣心。<a id="a-Ln"></a>若解不定即解是趣不过。<a id="a-Lo"></a>此等名异义同。<a id="a-Lp"></a>轨则行人呼为三法。<a id="a-Lq"></a>所照为三谛。<a id="a-Lr"></a>所发为三观。<a id="a-Ls"></a>观成为三智。<a id="a-Lt"></a>教他呼为三语。<a id="a-Lu"></a>归宗呼为三趣。<a id="a-Lv"></a>得斯意类一切皆成法门。<a id="a-Lw"></a>种种味勿嫌烦(云云)。<a id="a-Lx"></a>如如意珠天上胜宝。<a id="a-Ly"></a>状如芥粟。<a id="a-Lz"></a>有大功能。<a id="a-M0"></a>净妙五欲七宝琳琅。<a id="a-M1"></a>非内畜非外入。<a id="a-M2"></a>不谋前后不择多少。<a id="a-M3"></a>不作粗妙称意丰俭。<a id="a-M4"></a>降雨穰穰不添不尽。<a id="a-M5"></a>盖是色法尚能如此。<a id="a-M6"></a>况心神灵妙。<a id="a-M7"></a>宁不具一切法耶。<a id="a-M8"></a>又三毒惑心一念心起。<a id="a-M9"></a>尚复身边利钝八十八使。<a id="a-MA"></a>乃至八万四千烦恼。<a id="a-MB"></a>若言先有那忽待缘。<a id="a-MC"></a>若言本无缘对即应。<a id="a-MD"></a>不有不无。<a id="a-ME"></a>定有即邪。<a id="a-MF"></a>定无即妄。<a id="a-MG"></a>当知有而不有。<a id="a-MH"></a>不有而有。<a id="a-MI"></a>惑心尚尔。<a id="a-MJ"></a>况不思议一心耶。<a id="a-MK"></a>又如眠梦见百千万事豁寤无一。<a id="a-ML"></a>况复百千。<a id="a-MM"></a>未眼不梦不觉。<a id="a-MN"></a>不多不一。<a id="a-MO"></a>眠力故谓多。<a id="a-MP"></a>觉力故谓少。<a id="a-MQ"></a>庄周梦为蝴蝶翾翔百年寤知非蝶亦非积岁。<a id="a-MR"></a>无明法法性一心一切心。<a id="a-MS"></a>如彼昏眠。<a id="a-MT"></a>达无明即法性一切心一心。<a id="a-MU"></a>如彼醒寤(云云)。<a id="a-MV"></a>又行安乐行人一眠梦。<a id="a-MW"></a>初发心乃至作佛坐道场转法轮度众生入涅槃。<a id="a-MX"></a>豁寤秖是一梦事。<a id="a-MY"></a>若信三喻则信一心非口所宣非情所测。<a id="a-MZ"></a>此不思议境何法不收。<a id="a-Ma"></a>此境发智何智不发。<a id="a-Mb"></a>依此境发誓。<a id="a-Mc"></a>乃至无法爱。<a id="a-Md"></a>何誓不具何行不满足耶。<a id="a-Me"></a>说时如上次第。<a id="a-Mf"></a>行时一心中具一切心(云云)。</p>
  <p id="aMg">○二发真正菩提心者。<a id="a-Mh"></a>既深识不思议境。<a id="a-Mi"></a>知一苦一切苦。<a id="a-Mj"></a>自悲昔苦。<a id="a-Mk"></a>起惑耽湎粗弊色声。<a id="a-Ml"></a>纵身口意作不善业。<a id="a-Mm"></a>轮环恶趣萦诸热恼。<a id="a-Mn"></a>身苦心苦而自毁伤。<a id="a-Mo"></a>而今还以爱茧自缠。<a id="a-Mp"></a>痴灯所害。<a id="a-Mq"></a>百千万劫一何痛哉。<a id="a-Mr"></a>设使欲舍三途欣五戒十善相心修福。<a id="a-Ms"></a>如市易博换翻更益罪。<a id="a-Mt"></a>似鱼入笱口蛾赴灯中。<a id="a-Mu"></a>狂计邪黠逾迷逾远渴更饮碱。<a id="a-Mv"></a>龙须缚身入水转痛。<a id="a-Mw"></a>牛皮系体向日弥坚。<a id="a-Mx"></a>盲入棘林溺堕洄澓把刃把炬痛那可言。<a id="a-My"></a>虎尾蛇头悚焉悼栗。<a id="a-Mz"></a>自惟若此悲他亦然。<a id="a-N0"></a>假令隘路叛出怨国。<a id="a-N1"></a>备历辛苦绝而复稣。<a id="a-N2"></a>往至贫里佣赁一日止宿草庵。<a id="a-N3"></a>不肯前进乐为鄙事。<a id="a-N4"></a>不信不识可悲可怪。<a id="a-N5"></a>思惟彼我鲠痛自他。<a id="a-N6"></a>即起大悲兴两誓愿。<a id="a-N7"></a>众生无边誓愿度。<a id="a-N8"></a>烦恼无数誓愿断。<a id="a-N9"></a>众生虽如虚空。<a id="a-NA"></a>誓度如空之众生。<a id="a-NB"></a>虽知烦恼无所有。<a id="a-NC"></a>誓断无所有之烦恼。<a id="a-ND"></a>虽知众生数甚多。<a id="a-NE"></a>而度甚多之众生。<a id="a-NF"></a>虽知烦恼无边底。<a id="a-NG"></a>而断无底之烦恼。<a id="a-NH"></a>虽知众生如如佛如。<a id="a-NI"></a>而度如佛如之众生。<a id="a-NJ"></a>虽知烦恼如实相。<a id="a-NK"></a>而断如实相之烦恼。<a id="a-NL"></a>何者。<a id="a-NM"></a>若但拔苦因不拔苦果。<a id="a-NN"></a>此誓杂毒故须观空。<a id="a-NO"></a>若偏观空则不见众生可度。<a id="a-NP"></a>是名著空者。<a id="a-NQ"></a>诸佛所不化。<a id="a-NR"></a>若遍见众生可度。<a id="a-NS"></a>即堕爱见大悲。<a id="a-NT"></a>非解脱道(云云)。<a id="a-NU"></a>今则非毒非伪故名为真。<a id="a-NV"></a>非空边非有边故名为正。<a id="a-NW"></a>如鸟飞空终不住空。<a id="a-NX"></a>虽不住空迹不可寻。<a id="a-NY"></a>虽空而度虽度而空。<a id="a-NZ"></a>是故名誓与虚空共斗。<a id="a-Na"></a>故名真正发菩提心。<a id="a-Nb"></a>即此意也又识不可思议心。<a id="a-Nc"></a>一乐心一切乐心。<a id="a-Nd"></a>我及众生昔虽求乐不知乐因。<a id="a-Ne"></a>如执瓦砾谓如意珠。<a id="a-Nf"></a>妄指萤光呼为日月。<a id="a-Ng"></a>今方始解。<a id="a-Nh"></a>故起大慈兴两誓愿。<a id="a-Ni"></a>谓法门无量誓愿知。<a id="a-Nj"></a>无上佛道誓愿成。<a id="a-Nk"></a>虽知法门永寂如空。<a id="a-Nl"></a>誓愿修行永寂。<a id="a-Nm"></a>虽知菩提无所有。<a id="a-Nn"></a>无所有中吾故求之。<a id="a-No"></a>虽知法门如空无所有。<a id="a-Np"></a>誓愿画缋庄严虚空。<a id="a-Nq"></a>虽知佛道非成所成。<a id="a-Nr"></a>如虚空中种树使得华得果。<a id="a-Ns"></a>虽知法门及佛果非修非不修。<a id="a-Nt"></a>而修非证非得。<a id="a-Nu"></a>以无所证得而证而得。<a id="a-Nv"></a>是名非伪非毒名为真。<a id="a-Nw"></a>非空非见爱名为正。<a id="a-Nx"></a>如此慈悲誓愿与不可思议境智。<a id="a-Ny"></a>非前非后同时俱起。<a id="a-Nz"></a>慈悲即智慧智慧即慈悲。<a id="a-O0"></a>无缘无念普覆一切。<a id="a-O1"></a>任运拔苦自然与乐。<a id="a-O2"></a>不同毒害不同但空不同爱见。<a id="a-O3"></a>是名真正发心菩提义。<a id="a-O4"></a>自悲己悲众生义。<a id="a-O5"></a>皆如上说。<a id="a-O6"></a>观心可解三善巧安心者善以止观安于法性也。<a id="a-O7"></a>上深达不思议境渊奥微密。<a id="a-O8"></a>博运慈悲亘盖若此。<a id="a-O9"></a>须行填愿行即止观也。<a id="a-OA"></a>无明痴惑本是法性。<a id="a-OB"></a>以痴迷故法性变作无明。<a id="a-OC"></a>起诸颠倒善不善等。<a id="a-OD"></a>如寒来结水变作坚水。<a id="a-OE"></a>又如眠来变心有种种梦今当体诸颠倒即是法性。<a id="a-OF"></a>不一不异。<a id="a-OG"></a>虽颠倒起灭如旋火轮。<a id="a-OH"></a>不信颠倒起灭。<a id="a-OI"></a>唯信此心但是法性。<a id="a-OJ"></a>起是法性起。<a id="a-OK"></a>灭是法性灭。<a id="a-OL"></a>体其实不起灭妄谓起灭。<a id="a-OM"></a>秖指妄想悉是法性。<a id="a-ON"></a>以法性系法性。<a id="a-OO"></a>以法性念法性。<a id="a-OP"></a>常是法性无不法性时。<a id="a-OQ"></a>体达既成不得妄想。<a id="a-OR"></a>亦不得法性。<a id="a-OS"></a>还源反本法界俱寂。<a id="a-OT"></a>是名为止。<a id="a-OU"></a>如此止时上来一切流转皆止。<a id="a-OV"></a>观者观察无明之心。<a id="a-OW"></a>上等于法性。<a id="a-OX"></a>本来皆空。<a id="a-OY"></a>下等一切妄想善恶。<a id="a-OZ"></a>皆如虚空无二无别。<a id="a-Oa"></a>譬如劫尽从地上至初禅。<a id="a-Ob"></a>炎炎无非是火。<a id="a-Oc"></a>又如虚空藏菩萨所现之相一切皆空。<a id="a-Od"></a>如海慧初来所现一切皆水。<a id="a-Oe"></a>介尔念起所念念者无不即空。<a id="a-Of"></a>空亦不可得。<a id="a-Og"></a>如前火木能使薪然。<a id="a-Oh"></a>亦复自然。<a id="a-Oi"></a>法界洞朗。<a id="a-Oj"></a>咸皆大明。<a id="a-Ok"></a>名之为观。<a id="a-Ol"></a>止秖是智智秖是止。<a id="a-Om"></a>不动止秖是不动智。<a id="a-On"></a>不动智秖是不动止。<a id="a-Oo"></a>不动智照于法性即是观智得安。<a id="a-Op"></a>亦是止安。<a id="a-Oq"></a>不动于法性相应。<a id="a-Or"></a>即是止安。<a id="a-Os"></a>亦是观安。<a id="a-Ot"></a>无二无别。<a id="a-Ou"></a>若俱不得安当复云何。<a id="a-Ov"></a>夫心神冥昧棕利恍[怡-台+兩]。<a id="a-Ow"></a>汨起汨灭。<a id="a-Ox"></a>难可执持。<a id="a-Oy"></a>倏去倏来不易关禁。<a id="a-Oz"></a>虽复止之驰疾扬炎。<a id="a-P0"></a>虽复观之闇逾漆墨。<a id="a-P1"></a>加功苦至散惑倍隆。<a id="a-P2"></a>敌强力弱鹬蚌相扼。<a id="a-P3"></a>既不得进又不可退。<a id="a-P4"></a>当殉命奉道荐以肌骨。<a id="a-P5"></a>誓巧安心方便回转。<a id="a-P6"></a>令得相应成观行位也。<a id="a-P7"></a>安心为两。<a id="a-P8"></a>一教他。<a id="a-P9"></a>二自行。<a id="a-PA"></a>教他又为两。<a id="a-PB"></a>一圣师。<a id="a-PC"></a>二凡师。<a id="a-PD"></a>圣师有慧眼力明于法药。<a id="a-PE"></a>有法眼力识于病障。<a id="a-PF"></a>有化道力应病授药令得服行。<a id="a-PG"></a>如鞠多知弟子应以信悟令上树。<a id="a-PH"></a>应以食悟令服乳酪。<a id="a-PI"></a>应以呵责悟化为女像。<a id="a-PJ"></a>一一开晓无有毫差。<a id="a-PK"></a>不待时不过时。<a id="a-PL"></a>言发即悟。<a id="a-PM"></a>佛去世后如是之师甚为难得。<a id="a-PN"></a>盲龟何由上值浮孔。<a id="a-PO"></a>坠芥岂得下贯针锋难难。<a id="a-PP"></a>二者凡师。<a id="a-PQ"></a>虽无三力亦得施化。<a id="a-PR"></a>譬如良医精别药病。<a id="a-PS"></a>解色解声解脉逗药即差。<a id="a-PT"></a>有命尽者亦不能起死。<a id="a-PU"></a>若不解脉医问病相依语作方。<a id="a-PV"></a>亦挑脱得差。<a id="a-PW"></a>身子圣德亦复差机。<a id="a-PX"></a>凡夫具缚称病导师。<a id="a-PY"></a>今不论圣师正说凡师教他安心也。<a id="a-PZ"></a>他有二种。<a id="a-Pa"></a>一信行。<a id="a-Pb"></a>二法行。<a id="a-Pc"></a>萨婆多明此二人位在见道。<a id="a-Pd"></a>因闻入者是为信行。<a id="a-Pe"></a>因思入者是为法行。<a id="a-Pf"></a>昙无德云。<a id="a-Pg"></a>位在方便自见法少凭闻力多。<a id="a-Ph"></a>后时要须闻法得悟。<a id="a-Pi"></a>名为信行。<a id="a-Pj"></a>凭闻力少自见法多。<a id="a-Pk"></a>后时要须思惟得悟。<a id="a-Pl"></a>名为法行。<a id="a-Pm"></a>若见道中无相心利一发即真。<a id="a-Pn"></a>那得判信法之别。<a id="a-Po"></a>然数据行成论据根性。<a id="a-Pp"></a>各有所以不得相非。<a id="a-Pq"></a>今师远讨源由。<a id="a-Pr"></a>久劫听学久劫坐禅。<a id="a-Ps"></a>得为信法种子。<a id="a-Pt"></a>世世熏习则成根性。<a id="a-Pu"></a>各于闻思开悟耳。<a id="a-Pv"></a>若论根利钝者。<a id="a-Pw"></a>法行利内自观法故。<a id="a-Px"></a>信行钝藉他闻故。<a id="a-Py"></a>又信行利一闻即悟故。<a id="a-Pz"></a>法行钝历法观察故。<a id="a-Q0"></a>或俱利俱钝。<a id="a-Q1"></a>信行人闻慧利修慧钝。<a id="a-Q2"></a>法行人修慧利闻慧钝。<a id="a-Q3"></a>己说前人根性利钝竟云何安心。<a id="a-Q4"></a>师应问言。<a id="a-Q5"></a>汝于定慧为志何等。<a id="a-Q6"></a>其人若言我闻佛说。<a id="a-Q7"></a>善知识者如月形光渐渐圆着。<a id="a-Q8"></a>又如梯蹬渐渐增高。<a id="a-Q9"></a>巧说转人心。<a id="a-QA"></a>得道全因缘。<a id="a-QB"></a>志欣渴饮。<a id="a-QC"></a>如犊逐母。<a id="a-QD"></a>当知是则信行人也。<a id="a-QE"></a>若言我闻佛说。<a id="a-QF"></a>明镜体若不动色像分明。<a id="a-QG"></a>净水无波鱼石自现。<a id="a-QH"></a>欣舍恶觉。<a id="a-QI"></a>如弃重檐。<a id="a-QJ"></a>当知是则法行人也。<a id="a-QK"></a>既知根性。<a id="a-QL"></a>于一人所八番安心。<a id="a-QM"></a>咄善男子。<a id="a-QN"></a>无量劫来饮狂散毒。<a id="a-QO"></a>驰逐五尘升沈三界。<a id="a-QP"></a>犹如猛风吹兜罗毦。<a id="a-QQ"></a>大热沸镬煮豆升沈。<a id="a-QR"></a>从苦至恼从恼至苦。<a id="a-QS"></a>何不息心达本以一其意。<a id="a-QT"></a>意若一者何事不办苦集得一则不轮回。<a id="a-QU"></a>无明得一不至于行。<a id="a-QV"></a>乃至不至老死。<a id="a-QW"></a>摧折大树毕故不造新。<a id="a-QX"></a>六蔽得一则度彼岸。<a id="a-QY"></a>唯此为快。<a id="a-QZ"></a>善巧方便种种因缘。<a id="a-Qa"></a>种种譬喻广赞于止。<a id="a-Qb"></a>发悦其情。<a id="a-Qc"></a>是名随乐欲以止安心也。<a id="a-Qd"></a>又善男子。<a id="a-Qe"></a>如天亢旱河池悉干。<a id="a-Qf"></a>万卉焦枯百谷零落。<a id="a-Qg"></a>娑伽罗龙王七日构云四方注雨。<a id="a-Qh"></a>大地沾洽。<a id="a-Qi"></a>一切种子皆萌芽。<a id="a-Qj"></a>一切根株皆开发一切枝叶皆蔚茂。<a id="a-Qk"></a>一切华果皆敷荣。<a id="a-Ql"></a>人亦如是。<a id="a-Qm"></a>以散逸故应生善不复生。<a id="a-Qn"></a>已生善还退失。<a id="a-Qo"></a>禅定河干。<a id="a-Qp"></a>道品树灭。<a id="a-Qq"></a>万善焦枯。<a id="a-Qr"></a>百福残悴。<a id="a-Qs"></a>因华道果。<a id="a-Qt"></a>不复成熟。<a id="a-Qu"></a>若能闲林一意。<a id="a-Qv"></a>内不出外不入。<a id="a-Qw"></a>静云兴也。<a id="a-Qx"></a>发诸禅定。<a id="a-Qy"></a>即是降雨也。<a id="a-Qz"></a>功德丛林暖顶方便。<a id="a-R0"></a>眼智明觉信忍顺忍无生寂灭。<a id="a-R1"></a>乃至无上菩提悉皆克获。<a id="a-R2"></a>善巧方便种种缘喻。<a id="a-R3"></a>广赞于止生其善根。<a id="a-R4"></a>是名随便宜。<a id="a-R5"></a>以止安心也。<a id="a-R6"></a>又善男子。<a id="a-R7"></a>夫散心者。<a id="a-R8"></a>恶中之恶。<a id="a-R9"></a>如无钩醉象踏坏华池。<a id="a-RA"></a>穴鼻骆驼翻倒负驮。<a id="a-RB"></a>疾于掣电毒逾蛇舌。<a id="a-RC"></a>重沓五翳埃霭曜灵。<a id="a-RD"></a>睫近霄远俱皆不见。<a id="a-RE"></a>若能修定如密室中灯能破巨闇。<a id="a-RF"></a>金錍抉膜空色朗然。<a id="a-RG"></a>一指二指三指皆了。<a id="a-RH"></a>大雨能淹嚣尘大定能静狂逸。<a id="a-RI"></a>止能破散虚妄灭矣。<a id="a-RJ"></a>善巧方便种种缘喻。<a id="a-RK"></a>广赞于止破其睡散。<a id="a-RL"></a>是名对治以止安心也。<a id="a-RM"></a>又善男子。<a id="a-RN"></a>心若在定。<a id="a-RO"></a>能知世间生灭法相。<a id="a-RP"></a>亦知出世不生不灭法相。<a id="a-RQ"></a>如来成道犹尚乐定况诸凡夫。<a id="a-RR"></a>有禅定者如夜见电光即得见道。<a id="a-RS"></a>破无数亿洞然之恶。<a id="a-RT"></a>乃至得成一切种智。<a id="a-RU"></a>善巧方便种种缘喻。<a id="a-RV"></a>广赞于止即会真如。<a id="a-RW"></a>是名随第一义以止安心也。<a id="a-RX"></a>其人若言我闻寂灭都不入怀。<a id="a-RY"></a>若闻分别听受无厌。<a id="a-RZ"></a>即应为说三恶烧然驼驴重楚饿鬼饥渴。<a id="a-Ra"></a>不名为苦。<a id="a-Rb"></a>痴闇无闻不识方隅。<a id="a-Rc"></a>乃是大苦。<a id="a-Rd"></a>多闻分别乐。<a id="a-Re"></a>见法法喜乐。<a id="a-Rf"></a>以善攻恶乐。<a id="a-Rg"></a>无著阿罗汉是名为最乐。<a id="a-Rh"></a>从多闻人闻甘露乐如教观察知道非道。<a id="a-Ri"></a>远离坑坎直去不回。<a id="a-Rj"></a>善巧方便种种缘喻。<a id="a-Rk"></a>广赞于观发悦其情。<a id="a-Rl"></a>是名随乐欲以观安心。<a id="a-Rm"></a>又善男子。<a id="a-Rn"></a>月开莲华日兴作务。<a id="a-Ro"></a>商应随主彩画须胶。<a id="a-Rp"></a>坯不遇火无须臾用。<a id="a-Rq"></a>盲不得导一步不前。<a id="a-Rr"></a>行无观智亦复如是。<a id="a-Rs"></a>一切种智以观为根本。<a id="a-Rt"></a>无量功德之所庄严。<a id="a-Ru"></a>善巧方便种种缘喻。<a id="a-Rv"></a>广赞于观生其功德。<a id="a-Rw"></a>是名随便宜以观安心。<a id="a-Rx"></a>又善男子。<a id="a-Ry"></a>智者识怨怨不能害。<a id="a-Rz"></a>武将有谋能破强敌。<a id="a-S0"></a>非风何以卷云。<a id="a-S1"></a>非云何以遮热。<a id="a-S2"></a>非水何以灭火。<a id="a-S3"></a>非火何以除闇。<a id="a-S4"></a>析薪之斧解缚之刀。<a id="a-S5"></a>岂过智慧。<a id="a-S6"></a>善巧方便种种缘喻。<a id="a-S7"></a>广赞于观使其破恶。<a id="a-S8"></a>是名对治以观安心。<a id="a-S9"></a>又善男子。<a id="a-SA"></a>井中七宝闇室瓶盆。<a id="a-SB"></a>要待日明。<a id="a-SC"></a>日既出已皆得明了。<a id="a-SD"></a>须智慧眼观知诸法实相。<a id="a-SE"></a>一切诸法中皆以等观入。<a id="a-SF"></a>般若波罗蜜。<a id="a-SG"></a>最为照明。<a id="a-SH"></a>善巧方便种种缘喻。<a id="a-SI"></a>广赞于观令得悟解。<a id="a-SJ"></a>是名第一义以观安心。<a id="a-SK"></a>如是八番为信行人说安心也。<a id="a-SL"></a>其人若云我乐息心默已复默。<a id="a-SM"></a>损之又损之遂至于无为。<a id="a-SN"></a>不乐分别坐驰无益。<a id="a-SO"></a>此则法行根性。<a id="a-SP"></a>当为说止。<a id="a-SQ"></a>汝勿外寻但内守一。<a id="a-SR"></a>攀觉流动皆从妄生。<a id="a-SS"></a>如旋火轮辍手则息。<a id="a-ST"></a>洪波鼓怒风静则澄。<a id="a-SU"></a>净名云。<a id="a-SV"></a>何谓攀缘。<a id="a-SW"></a>谓缘三界。<a id="a-SX"></a>何谓息攀缘。<a id="a-SY"></a>谓心无所得。<a id="a-SZ"></a>瑞应云。<a id="a-Sa"></a>其得一心者则万邪灭矣。<a id="a-Sb"></a>龙树云。<a id="a-Sc"></a>实法不颠倒。<a id="a-Sd"></a>念想观已除。<a id="a-Se"></a>言语法皆灭。<a id="a-Sf"></a>无量众罪除。<a id="a-Sg"></a>清净心常一。<a id="a-Sh"></a>如是尊妙人则能见般若。<a id="a-Si"></a>夫山中幽寂神仙所赞。<a id="a-Sj"></a>况涅槃澄净贤圣尊崇。<a id="a-Sk"></a>佛话经云。<a id="a-Sl"></a>比丘在聚身口精勤。<a id="a-Sm"></a>诸佛咸忧。<a id="a-Sn"></a>比丘在山息事安卧。<a id="a-So"></a>诸佛皆喜。<a id="a-Sp"></a>况复结跏。<a id="a-Sq"></a>束手缄唇结舌思惟寂相。<a id="a-Sr"></a>心源一止。<a id="a-Ss"></a>法界同寂岂非要道。<a id="a-St"></a>唯此为贵余不能及。<a id="a-Su"></a>善巧方便种种因缘种种譬喻。<a id="a-Sv"></a>广赞于止发悦其心。<a id="a-Sw"></a>是名随乐欲以止安心。<a id="a-Sx"></a>其人若云我观法相。<a id="a-Sy"></a>秖增纷动善法不明。<a id="a-Sz"></a>当为说止。<a id="a-T0"></a>止是法界平正良田。<a id="a-T1"></a>何法不备。<a id="a-T2"></a>上舍攀缘即是檀。<a id="a-T3"></a>止体非恶即是戒。<a id="a-T4"></a>止体不动即是忍。<a id="a-T5"></a>止无间杂即是精进。<a id="a-T6"></a>止则决定即是禅。<a id="a-T7"></a>止法亦无止者亦无即是慧。<a id="a-T8"></a>因止会非止非不止即是方便。<a id="a-T9"></a>一止一切止即是愿。<a id="a-TA"></a>止止爱止止见即是力。<a id="a-TB"></a>此止如佛止无二无别即是智。<a id="a-TC"></a>止具一切法即是秘藏。<a id="a-TD"></a>但安于止何用别修诸法。<a id="a-TE"></a>善巧方便种种缘喻令生善根。<a id="a-TF"></a>即是随便宜以止安心也。<a id="a-TG"></a>若言我观法相散睡不除者。<a id="a-TH"></a>当为说止。<a id="a-TI"></a>大有功能。<a id="a-TJ"></a>止是壁定八风恶觉所不能入。<a id="a-TK"></a>止是净水荡于贪淫八倒。<a id="a-TL"></a>犹如朝露见阳则晞。<a id="a-TM"></a>止是大慈怨亲俱愍能破恚怒。<a id="a-TN"></a>止是大明咒。<a id="a-TO"></a>痴疑皆遣。<a id="a-TP"></a>止即是佛破除障道。<a id="a-TQ"></a>如阿伽陀药遍治一切。<a id="a-TR"></a>如妙良医咒枯起死。<a id="a-TS"></a>善巧方便种种缘喻。<a id="a-TT"></a>令其破恶。<a id="a-TU"></a>是名对治以止安心。<a id="a-TV"></a>其人若言我观察时不得开悟。<a id="a-TW"></a>当为说止。<a id="a-TX"></a>止即体真照而常寂。<a id="a-TY"></a>止即随缘寂而常照。<a id="a-TZ"></a>止即不止止双遮双照。<a id="a-Ta"></a>止即佛母。<a id="a-Tb"></a>止即佛父。<a id="a-Tc"></a>亦即父即母。<a id="a-Td"></a>止即佛师佛身。<a id="a-Te"></a>佛眼佛之相好。<a id="a-Tf"></a>佛藏佛住处。<a id="a-Tg"></a>何所不具何所不除。<a id="a-Th"></a>善巧方便种种缘喻。<a id="a-Ti"></a>广赞于止。<a id="a-Tj"></a>是为第一义以止安心。<a id="a-Tk"></a>彼人若言止状沉寂非我悦乐。<a id="a-Tl"></a>当为说观推寻道理。<a id="a-Tm"></a>七觉中有择觉分。<a id="a-Tn"></a>八正中有正见。<a id="a-To"></a>六度中有般若。<a id="a-Tp"></a>于法门中为主为导。<a id="a-Tq"></a>乃至成佛正觉大觉遍觉。<a id="a-Tr"></a>皆是观慧异名。<a id="a-Ts"></a>当知观慧最为尊妙。<a id="a-Tt"></a>如是广赞。<a id="a-Tu"></a>是为随乐欲以观安心。<a id="a-Tv"></a>若勤修观。<a id="a-Tw"></a>能生信戒定慧解脱解脱知见。<a id="a-Tx"></a>知病识药化道大行。<a id="a-Ty"></a>众善普会莫复过观。<a id="a-Tz"></a>是为随便宜以观安心。<a id="a-U0"></a>观能破闇能照道。<a id="a-U1"></a>能除怨能得宝。<a id="a-U2"></a>倾邪山竭爱海。<a id="a-U3"></a>皆观之力。<a id="a-U4"></a>是为随对治以观安心。<a id="a-U5"></a>观观法时不得能所。<a id="a-U6"></a>心虑虚豁朦胧欲开。<a id="a-U7"></a>但当勤观开示悟入。<a id="a-U8"></a>是为用第一义以观安心。<a id="a-U9"></a>是为八番为法行人说安心也。<a id="a-UA"></a>复次人根不定。<a id="a-UB"></a>或时回转。<a id="a-UC"></a>萨婆多明转钝为利。<a id="a-UD"></a>成论明数习则利。<a id="a-UE"></a>此乃始终论利钝。<a id="a-UF"></a>不得一时辩也。<a id="a-UG"></a>今明众生心行不定。<a id="a-UH"></a>或须臾而钝。<a id="a-UI"></a>须叟而利。<a id="a-UJ"></a>任运自尔。<a id="a-UK"></a>非关根转亦不数习。<a id="a-UL"></a>或作观不彻因听即悟。<a id="a-UM"></a>或久听不解暂思即决。<a id="a-UN"></a>是故更论转根安心若法行转为信行。<a id="a-UO"></a>逐其根转用八番悉檀。<a id="a-UP"></a>而授安心。<a id="a-UQ"></a>若信行转成法行。<a id="a-UR"></a>亦逐根转用八番悉檀。<a id="a-US"></a>而授安心。<a id="a-UT"></a>得此意广略自在说之。<a id="a-UU"></a>转不转合有三十二安心也。<a id="a-UV"></a>自行安心者。<a id="a-UW"></a>当观察此心。<a id="a-UX"></a>欲何所乐。<a id="a-UY"></a>若欲息妄令念想寂然。<a id="a-UZ"></a>是乐法行。<a id="a-Ua"></a>若乐听开彻无明底。<a id="a-Ub"></a>是乐信行。<a id="a-Uc"></a>乐寂者如妄从心出息心则众妄皆静。<a id="a-Ud"></a>若欲照知须知心原。<a id="a-Ue"></a>心原不二则一切诸法皆同虚空。<a id="a-Uf"></a>是为随乐欲自行安心。<a id="a-Ug"></a>其心虽广分别心及诸法。<a id="a-Uh"></a>而信念精进毫善不生。<a id="a-Ui"></a>即当凝停莫动。<a id="a-Uj"></a>诸善功德因静而生。<a id="a-Uk"></a>若凝停时薳更沉寂。<a id="a-Ul"></a>都无进忍。<a id="a-Um"></a>当校计筹量策之令起。<a id="a-Un"></a>若念念不住如汗马奔逸。<a id="a-Uo"></a>即当以止对治驰荡。<a id="a-Up"></a>若静默无记与睡相应。<a id="a-Uq"></a>即当修观破诸昏塞。<a id="a-Ur"></a>修止既久不能开发。<a id="a-Us"></a>即应修观。<a id="a-Ut"></a>观一切法无碍无异。<a id="a-Uu"></a>怗怗明利。<a id="a-Uv"></a>渐觉如空。<a id="a-Uw"></a>修观若久闇障不除。<a id="a-Ux"></a>宜更修止。<a id="a-Uy"></a>止诸缘念无能无所。<a id="a-Uz"></a>所我皆寂。<a id="a-V0"></a>空慧将生。<a id="a-V1"></a>是为自修法行八番善巧布厝令得心安(云云)。<a id="a-V2"></a>信行安心者。<a id="a-V3"></a>或欲闻寂光如须弥不畏八动。<a id="a-V4"></a>即应听止。<a id="a-V5"></a>欲闻利观破诸烦恼。<a id="a-V6"></a>如日除闇。<a id="a-V7"></a>即应听观。<a id="a-V8"></a>听观多如日焦芽。<a id="a-V9"></a>即应听止润以定水。<a id="a-VA"></a>或听定淹久如芽烂不生。<a id="a-VB"></a>即应听观令风日发动使善法现前。<a id="a-VC"></a>或时驰觉一念叵住。<a id="a-VD"></a>即应听止以治散心。<a id="a-VE"></a>或沉昏蒙蒙坐雾。<a id="a-VF"></a>即当听观破此睡熟。<a id="a-VG"></a>或听止豁豁即专听止。<a id="a-VH"></a>或闻观朗朗即专听观。<a id="a-VI"></a>是为自修信行八番巧安心也。<a id="a-VJ"></a>若法行心转为信行。<a id="a-VK"></a>信行心转为法行。<a id="a-VL"></a>皆随其所宜巧钻研之。<a id="a-VM"></a>自行有三十二。<a id="a-VN"></a>化他亦三十二。<a id="a-VO"></a>合为六十四安心也。<a id="a-VP"></a>复次信法不孤立。<a id="a-VQ"></a>须闻思相资。<a id="a-VR"></a>如法行者随闻一句体寂湛然。<a id="a-VS"></a>梦妄皆遣。<a id="a-VT"></a>还坐思惟心生欢喜。<a id="a-VU"></a>又闻止已。<a id="a-VV"></a>还更思惟即生禅定。<a id="a-VW"></a>又闻于止。<a id="a-VX"></a>还即思惟妄念皆破。<a id="a-VY"></a>又闻止已。<a id="a-VZ"></a>还更思惟朗然欲悟。<a id="a-Va"></a>又闻观已。<a id="a-Vb"></a>还更思惟心大欢喜。<a id="a-Vc"></a>又闻观已。<a id="a-Vd"></a>还更思惟生善。<a id="a-Ve"></a>破恶欲悟等准前可知。<a id="a-Vf"></a>此乃听少思多名为法行。<a id="a-Vg"></a>非都不听法也。<a id="a-Vh"></a>信行端坐思惟寂灭。<a id="a-Vi"></a>欣踊未生起已闻止欢喜甘乐。<a id="a-Vj"></a>端坐念善善不能发。<a id="a-Vk"></a>起已闻止信戒精进倍更增多。<a id="a-Vl"></a>端坐治恶恶不能遣。<a id="a-Vm"></a>起已闻止散动破灭。<a id="a-Vn"></a>端坐即真真道不启。<a id="a-Vo"></a>起已闻止豁如悟寂。<a id="a-Vp"></a>是为信行坐少闻多非都不思惟。<a id="a-Vq"></a>前作一向根性。<a id="a-Vr"></a>今作相资根性。<a id="a-Vs"></a>就相资中复论转不转。<a id="a-Vt"></a>亦有三十二安心。<a id="a-Vu"></a>化他相资。<a id="a-Vv"></a>亦有三十二安心。<a id="a-Vw"></a>合六十四合前为一百二十八安心也。<a id="a-Vx"></a>夫心地难安违苦顺乐。<a id="a-Vy"></a>今随其所愿逐而安之。<a id="a-Vz"></a>譬如养生或饮或食。<a id="a-W0"></a>适身立命。<a id="a-W1"></a>养法身亦尔。<a id="a-W2"></a>以止为饮以观为食。<a id="a-W3"></a>药法亦两。<a id="a-W4"></a>或丸或散。<a id="a-W5"></a>以除冷热。<a id="a-W6"></a>治无明病以止为丸以观为散。<a id="a-W7"></a>如阴阳法。<a id="a-W8"></a>阳则风日。<a id="a-W9"></a>阴则云雨。<a id="a-WA"></a>雨多则烂。<a id="a-WB"></a>日多则焦。<a id="a-WC"></a>阴如定阳如慧。<a id="a-WD"></a>慧定偏者皆不见佛性。<a id="a-WE"></a>八番调和贵在得意。<a id="a-WF"></a>一种禅师不许作观。<a id="a-WG"></a>唯专用止。<a id="a-WH"></a>引偈云。<a id="a-WI"></a>思思徒自思。<a id="a-WJ"></a>思思徒自苦。<a id="a-WK"></a>息思即是道。<a id="a-WL"></a>有思终不睹。<a id="a-WM"></a>又一禅师不许作止。<a id="a-WN"></a>专在于观。<a id="a-WO"></a>引偈云。<a id="a-WP"></a>止止徒自止。<a id="a-WQ"></a>昏闇无所以。<a id="a-WR"></a>止止即是道。<a id="a-WS"></a>观观得会理。<a id="a-WT"></a>两师各从一门而入。<a id="a-WU"></a>以己益教他。<a id="a-WV"></a>学者则不见意。<a id="a-WW"></a>一向服乳浆犹难得况复醍醐。<a id="a-WX"></a>若一向作解者。<a id="a-WY"></a>佛何故种种说耶。<a id="a-WZ"></a>天不常晴医不专散食不恒饭。<a id="a-Wa"></a>世间尚不尔况出世耶。<a id="a-Wb"></a>今随根随病回转自行化他有六十四。<a id="a-Wc"></a>若就三番止观。<a id="a-Wd"></a>则三百八十四。<a id="a-We"></a>又一心止观复有六十四。<a id="a-Wf"></a>合五百一十二。<a id="a-Wg"></a>三悉檀是世间安心。<a id="a-Wh"></a>世医所治差已复生。<a id="a-Wi"></a>一悉檀是出世安心。<a id="a-Wj"></a>如来所治毕竟不发世出世法互相成显。<a id="a-Wk"></a>若离三谛无安心处。<a id="a-Wl"></a>若离止观无安心法。<a id="a-Wm"></a>若心安于谛一句即足。<a id="a-Wn"></a>如其不安巧用方便令心得安。<a id="a-Wo"></a>一目之罗不能得鸟。<a id="a-Wp"></a>得鸟者罗之一目耳。<a id="a-Wq"></a>众生心行各各不同。<a id="a-Wr"></a>或多人同一心行。<a id="a-Ws"></a>或一人多种心行。<a id="a-Wt"></a>如为一人众多亦然。<a id="a-Wu"></a>如为多人一人亦然。<a id="a-Wv"></a>须广施法网之目。<a id="a-Ww"></a>捕心行之鸟耳。</p>
 </body>
</html>