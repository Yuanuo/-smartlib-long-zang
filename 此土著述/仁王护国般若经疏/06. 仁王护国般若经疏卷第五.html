<!doctype html>
<html id="z3IBWaX1Nj" data-ver="2292">
 <head>
  <meta charset="utf-8">
  <meta author="智者大师">
  <meta library="龙藏">
  <meta catalog="此土著述">
  <meta period="隋">
 </head>
 <body>
  <h1 id="a1">仁王护国般若经疏卷第五</h1>
  <h2 id="a2">菩萨教化品之余</h2>
  <p id="a3">时诸大众下。<a id="a-4"></a>第三辨大众得益。<a id="a-5"></a>文三。<a id="a-6"></a>一天及三趣得益。<a id="a-7"></a>二八部得益。<a id="a-8"></a>三得道赊促。<a id="a-9"></a>初中言无生忍者。<a id="a-A"></a>通教三地已上。<a id="a-B"></a>别教初地已上。<a id="a-C"></a>圆教初住已上矣。<a id="a-D"></a>问云何恶道得无生忍。<a id="a-E"></a>答大经云。<a id="a-F"></a>一切众生皆有佛性。<a id="a-G"></a>必当成佛。<a id="a-H"></a>今遇佛善知识故得道也。<a id="a-I"></a>及戒乘缓急前已具明。<a id="a-J"></a>以三品戒缓生恶道。<a id="a-K"></a>大乘急故。<a id="a-L"></a>以恶道身见佛闻法。<a id="a-M"></a>八部下。<a id="a-N"></a>二八部得益也。<a id="a-O"></a>三生入正位者下。<a id="a-P"></a>三得道赊促。<a id="a-Q"></a>由根有利钝悟有浅深也。<a id="a-R"></a>正位二义。<a id="a-S"></a>一人空。<a id="a-T"></a>别教十解圆十信得。<a id="a-U"></a>二法空。<a id="a-V"></a>别教初地圆教初住得。<a id="a-W"></a>闻法已后。<a id="a-X"></a>一生乃至十生得正位也。<a id="a-Y"></a>例如法华中损生云云。<a id="a-Z"></a>佛告。<a id="a-a"></a>下大章第三如来述成。<a id="a-b"></a>文二。<a id="a-c"></a>初赞能说。<a id="a-d"></a>后赞所说。<a id="a-e"></a>初文二。<a id="a-f"></a>先正赞后述赞。<a id="a-g"></a>初文二。<a id="a-h"></a>一告众而告实得道果者。<a id="a-i"></a>以权行自知月光本迹。<a id="a-j"></a>实则不知故告之也。<a id="a-k"></a>善男子是月光下。<a id="a-l"></a>二发迹。<a id="a-m"></a>昔于龙光所为第四住炎慧开士。<a id="a-n"></a>我为第八等观菩萨。<a id="a-o"></a>我今成佛。<a id="a-p"></a>则月光为法云菩萨。<a id="a-q"></a>何以知然。<a id="a-r"></a>师子吼者名决定说。<a id="a-s"></a>若非十地不能堪也。<a id="a-t"></a>又净名叹十地菩萨云。<a id="a-u"></a>能师子吼名闻十方也。<a id="a-v"></a>如是如是下。<a id="a-w"></a>二述赞。<a id="a-x"></a>先赞胜解。<a id="a-y"></a>王所说教称所诠理。<a id="a-z"></a>教理相称故再言如是。<a id="a-10"></a>自九地已下。<a id="a-11"></a>心口不能思不能议也。<a id="a-12"></a>次明解般若。<a id="a-13"></a>云唯佛与佛乃知斯事。<a id="a-14"></a>经有作以佛非也。<a id="a-15"></a>唯汝解此乃同佛地。<a id="a-16"></a>不为菩萨发问如是也。<a id="a-17"></a>善男子下第二赞所说法。<a id="a-18"></a>文三。<a id="a-19"></a>初正赞二劝修后大众供养。<a id="a-1A"></a>初文三。<a id="a-1B"></a>初释不思议。<a id="a-1C"></a>次释不可度量。<a id="a-1D"></a>后释唯佛乃知。<a id="a-1E"></a>初更三。<a id="a-1F"></a>一略说。<a id="a-1G"></a>次假征二藏。<a id="a-1H"></a>后广释。<a id="a-1I"></a>初文更四。<a id="a-1J"></a>一标数。<a id="a-1K"></a>谓十四般若也。<a id="a-1L"></a>三忍地下。<a id="a-1M"></a>二配当三忍。<a id="a-1N"></a>谓便忍三品。<a id="a-1O"></a>十住十止十坚心也。<a id="a-1P"></a>地地上中下三十忍者从初地至十地。<a id="a-1Q"></a>各有上中下。<a id="a-1R"></a>十地成三十忍也。<a id="a-1S"></a>一切行藏下。<a id="a-1T"></a>三藏摄。<a id="a-1U"></a>一切行藏谓十三忍。<a id="a-1V"></a>一切佛藏即上品寂灭。<a id="a-1W"></a>此二摄诸功德故名藏。<a id="a-1X"></a>不可思议者。<a id="a-1Y"></a>四结不可思议也。<a id="a-1Z"></a>何以故。<a id="a-1a"></a>二假征行佛二藏也。<a id="a-1b"></a>一切诸佛下。<a id="a-1c"></a>三依义广释。<a id="a-1d"></a>文三。<a id="a-1e"></a>初就佛明不思议。<a id="a-1f"></a>二合释二藏明不思议。<a id="a-1g"></a>后双结二藏明不思议。<a id="a-1h"></a>初文二。<a id="a-1i"></a>先就化身明无生灭。<a id="a-1j"></a>二逐难重释。<a id="a-1k"></a>今初文二。<a id="a-1l"></a>一立二荡。<a id="a-1m"></a>今初。<a id="a-1n"></a>法身无相。<a id="a-1o"></a>为物故形王宫生双林灭。<a id="a-1p"></a>以生灭化众生也。<a id="a-1q"></a>而无生下二荡。<a id="a-1r"></a>其用弥广其体弥寂。<a id="a-1s"></a>故无生灭化也。<a id="a-1t"></a>无自他下。<a id="a-1u"></a>逐难重释。<a id="a-1v"></a>先法后喻。<a id="a-1w"></a>今初。<a id="a-1x"></a>彼我两亡故无自他。<a id="a-1y"></a>境智俱绝故无二。<a id="a-1z"></a>中道最上故第一。<a id="a-20"></a>即动是寂故非化。<a id="a-21"></a>即寂是动故非不化。<a id="a-22"></a>非无无相者释其潜疑。<a id="a-23"></a>恐人闻无生死化等。<a id="a-24"></a>即谓无有出世无相之法。<a id="a-25"></a>故释其疑云非无无相无去来等。<a id="a-26"></a>但求去来不可得。<a id="a-27"></a>故云无去来耳。<a id="a-28"></a>如虚空者二举喻也。<a id="a-29"></a>一切众生下。<a id="a-2A"></a>二合释二藏明不思议。<a id="a-2B"></a>文二。<a id="a-2C"></a>先释后结。<a id="a-2D"></a>释中二。<a id="a-2E"></a>初人法相对辨不思议。<a id="a-2F"></a>后境智相对辨不思议。<a id="a-2G"></a>初中更二。<a id="a-2H"></a>一明人空。<a id="a-2I"></a>二明法空。<a id="a-2J"></a>初文二。<a id="a-2K"></a>初以三义辨众生空。<a id="a-2L"></a>后就众名辨我人空。<a id="a-2M"></a>今初也。<a id="a-2N"></a>言三义者。<a id="a-2O"></a>一无生灭。<a id="a-2P"></a>二无缚解。<a id="a-2Q"></a>三非因果非不因果。<a id="a-2R"></a>众生义无所得。<a id="a-2S"></a>离苦故无生无灭。<a id="a-2T"></a>离集故无缚无脱。<a id="a-2U"></a>离集则非因离苦则非果。<a id="a-2V"></a>虽非因果而因果宛然。<a id="a-2W"></a>故云非不因果。<a id="a-2X"></a>又大品云。<a id="a-2Y"></a>色空受想行识空。<a id="a-2Z"></a>以五阴空故将何有生。<a id="a-2a"></a>故无生既无生何有灭。<a id="a-2b"></a>故无灭。<a id="a-2c"></a>无缚无解者。<a id="a-2d"></a>大论五十一云。<a id="a-2e"></a>五众无缚无脱若毕竟空无有作者。<a id="a-2f"></a>谁缚谁解。<a id="a-2g"></a>凡夫人法虚假不可得。<a id="a-2h"></a>故非缚。<a id="a-2i"></a>圣人毕竟不可得。<a id="a-2j"></a>故非解。<a id="a-2k"></a>乃至菩萨住是道中。<a id="a-2l"></a>诸烦恼不牵堕凡夫中。<a id="a-2m"></a>故言不缚。<a id="a-2n"></a>不以诸无漏法破烦恼。<a id="a-2o"></a>故言不解。<a id="a-2p"></a>具如彼说。<a id="a-2q"></a>卫世师计我为作者名因。<a id="a-2r"></a>僧佉计我为受者名果。<a id="a-2s"></a>今我既空故非因果。<a id="a-2t"></a>真谛则无俗谛则有。<a id="a-2u"></a>故言非不因果。<a id="a-2v"></a>烦恼我人下。<a id="a-2w"></a>二就我众名以辨我人空。<a id="a-2x"></a>文二。<a id="a-2y"></a>一正明我空。<a id="a-2z"></a>二明我所空。<a id="a-30"></a>今初有五。<a id="a-31"></a>一我。<a id="a-32"></a>二人。<a id="a-33"></a>三知者。<a id="a-34"></a>四见者。<a id="a-35"></a>五受者。<a id="a-36"></a>我所者下。<a id="a-37"></a>次明我所空。<a id="a-38"></a>一切苦受者。<a id="a-39"></a>苦受名苦苦。<a id="a-3A"></a>乐受名坏苦。<a id="a-3B"></a>舍受名行苦。<a id="a-3C"></a>此三者皆有为行。<a id="a-3D"></a>同是我所等法。<a id="a-3E"></a>故言一切苦受行空故也。<a id="a-3F"></a>一切法集下。<a id="a-3G"></a>二明法空。<a id="a-3H"></a>一切法集者。<a id="a-3I"></a>谓因缘共成。<a id="a-3J"></a>此名假也。<a id="a-3K"></a>幻化五阴者。<a id="a-3L"></a>五阴无实此为法假也。<a id="a-3M"></a>无合无散者。<a id="a-3N"></a>此受假也。<a id="a-3O"></a>因缘共生故无散。<a id="a-3P"></a>因缘即空故无合也。<a id="a-3Q"></a>法同法性者。<a id="a-3R"></a>一切诸法皆同真如之性者。<a id="a-3S"></a>以其本来寂然空故。<a id="a-3T"></a>法境界下。<a id="a-3U"></a>二境智相对辨不思议。<a id="a-3V"></a>文二。<a id="a-3W"></a>初辨境空。<a id="a-3X"></a>后释智空。<a id="a-3Y"></a>初中有二。<a id="a-3Z"></a>先法后喻。<a id="a-3a"></a>法中言法境界空者。<a id="a-3b"></a>明总空。<a id="a-3c"></a>谓一切法无不是空者。<a id="a-3d"></a>空无相下。<a id="a-3e"></a>二明别空。<a id="a-3f"></a>文三。<a id="a-3g"></a>初明法空。<a id="a-3h"></a>言空者是空定。<a id="a-3i"></a>无相者是无相定。<a id="a-3j"></a>不转者。<a id="a-3k"></a>以苦集染法不可转为无漏净法。<a id="a-3l"></a>又实相门中。<a id="a-3m"></a>无相不相故云空无相。<a id="a-3n"></a>相不能动故云不转。<a id="a-3o"></a>离惑故无颠倒。<a id="a-3p"></a>离解故名不顺。<a id="a-3q"></a>知诸法空空故名幻化。<a id="a-3r"></a>无三宝者。<a id="a-3s"></a>二双显人法二空。<a id="a-3t"></a>无圣人六道者。<a id="a-3u"></a>三明人空。<a id="a-3v"></a>如虚空者二喻举况也。<a id="a-3w"></a>般若无知下。<a id="a-3x"></a>二释智空。<a id="a-3y"></a>文三。<a id="a-3z"></a>法喻合。<a id="a-40"></a>今初。<a id="a-41"></a>知无故言无知。<a id="a-42"></a>见无故言无见。<a id="a-43"></a>不行生灭法不染无明缘。<a id="a-44"></a>又观缘并寂故云不行不缘。<a id="a-45"></a>不从因生故云不因。<a id="a-46"></a>无法可受故云不受。<a id="a-47"></a>不得一切照相故者。<a id="a-48"></a>释岂是无心不知无因不见。<a id="a-49"></a>但以理观照不可得故也。<a id="a-4A"></a>斯行道相下。<a id="a-4B"></a>二举况。<a id="a-4C"></a>法相如是下。<a id="a-4D"></a>三合。<a id="a-4E"></a>心境俱空。<a id="a-4F"></a>何可有心得。<a id="a-4G"></a>心境俱假。<a id="a-4H"></a>何可无心得。<a id="a-4I"></a>是以般若下。<a id="a-4J"></a>二结上四义。<a id="a-4K"></a>文即为四。<a id="a-4L"></a>不可众生中行结人空。<a id="a-4M"></a>不可法中行结法空。<a id="a-4N"></a>不可境中行结境空。<a id="a-4O"></a>不可解中行结智空也。<a id="a-4P"></a>是故般若下。<a id="a-4Q"></a>第三双结二藏不可思议。<a id="a-4R"></a>文二。<a id="a-4S"></a>初依智总结。<a id="a-4T"></a>而一切诸下。<a id="a-4U"></a>二约人别结。<a id="a-4V"></a>文二。<a id="a-4W"></a>初明菩萨不行而行不思议。<a id="a-4X"></a>一切诸如来下。<a id="a-4Y"></a>二明诸佛无化而化不思议。<a id="a-4Z"></a>善男子此功德藏下。<a id="a-4a"></a>第二释上不可度量。<a id="a-4b"></a>十地菩萨所说如海一渧。<a id="a-4c"></a>月光所说如大海。<a id="a-4d"></a>又如王所说如海一谛。<a id="a-4e"></a>十地所说如大海。<a id="a-4f"></a>问何意王说胜菩萨。<a id="a-4g"></a>答王无本地云何可知。<a id="a-4h"></a>我今略述下。<a id="a-4i"></a>第三释上唯佛能知。<a id="a-4j"></a>月光之德无量。<a id="a-4k"></a>略述即尽故言分义。<a id="a-4l"></a>善男子下。<a id="a-4m"></a>第二劝修。<a id="a-4n"></a>文三。<a id="a-4o"></a>一正叹劝修。<a id="a-4p"></a>二征。<a id="a-4q"></a>后广释。<a id="a-4r"></a>今初。<a id="a-4s"></a>先明凡圣自修也。<a id="a-4t"></a>若一切下正劝修也。<a id="a-4u"></a>何以故者二征也。<a id="a-4v"></a>一切佛及菩萨下。<a id="a-4w"></a>三广释。<a id="a-4x"></a>文三。<a id="a-4y"></a>一标正路。<a id="a-4z"></a>前言门者以无滞故。<a id="a-50"></a>今言路者以能通故。<a id="a-51"></a>是故一切下。<a id="a-52"></a>二乘正路当依十四忍修学也。<a id="a-53"></a>是人超过下。<a id="a-54"></a>三举果叹胜有二利益。<a id="a-55"></a>一离苦。<a id="a-56"></a>二得乐。<a id="a-57"></a>时诸众中下。<a id="a-58"></a>三大众供养。<a id="a-59"></a>文三。<a id="a-5A"></a>先菩萨供养功德。<a id="a-5B"></a>次天供养。<a id="a-5C"></a>后鬼神修行。<a id="a-5D"></a>从胜至劣也。<a id="a-5E"></a>上来答第一第二问。<a id="a-5F"></a>自利利他行竟。<a id="a-5G"></a>佛告大王下。<a id="a-5H"></a>大章第二答所化众生之相。<a id="a-5I"></a>文三。<a id="a-5J"></a>一牒前问。<a id="a-5K"></a>次正答。<a id="a-5L"></a>后得益。<a id="a-5M"></a>今初重牒前问何相众生可化也。<a id="a-5N"></a>若以幻化下。<a id="a-5O"></a>二答。<a id="a-5P"></a>文二。<a id="a-5Q"></a>一略二广。<a id="a-5R"></a>今初。<a id="a-5S"></a>能化所化皆因缘生故。<a id="a-5T"></a>俱是幻化。<a id="a-5U"></a>能如是者真是行化众生。<a id="a-5V"></a>净名云。<a id="a-5W"></a>譬如幻士为幻人说法也。<a id="a-5X"></a>众生识初下。<a id="a-5Y"></a>二广答。<a id="a-5Z"></a>文二。<a id="a-5a"></a>初明所化如幻。<a id="a-5b"></a>后明能化如幻。<a id="a-5c"></a>初文二。<a id="a-5d"></a>先释后结。<a id="a-5e"></a>初中六假为六别。<a id="a-5f"></a>第一释法假中。<a id="a-5g"></a>文二。<a id="a-5h"></a>一正明法假。<a id="a-5i"></a>二明凡圣境差。<a id="a-5j"></a>初文更二。<a id="a-5k"></a>一明本识能生色心。<a id="a-5l"></a>本识者即正因佛性。<a id="a-5m"></a>不同木石非有非无。<a id="a-5n"></a>不知不忘。<a id="a-5o"></a>如水湿性火热性黄石金性等。<a id="a-5p"></a>但随境界而有差殊。<a id="a-5q"></a>得善境生善得恶境生恶。<a id="a-5r"></a>乃至成地狱等身。<a id="a-5s"></a>但取初一念乃至金刚。<a id="a-5t"></a>于其中间生不可说善恶身心。<a id="a-5u"></a>大经云。<a id="a-5v"></a>如雪山药唯是一味。<a id="a-5w"></a>随其流处有种种名。<a id="a-5x"></a>其味真正停留在山。<a id="a-5y"></a>药果丛林不能覆没也。<a id="a-5z"></a>问诸众生等有本际不。<a id="a-60"></a>若言有者。<a id="a-61"></a>何故中阿含云。<a id="a-62"></a>众生本际不可得者。<a id="a-63"></a>答略为二说。<a id="a-64"></a>一理中不可说。<a id="a-65"></a>烦恼与身无有前后。<a id="a-66"></a>二事说。<a id="a-67"></a>即有一念识生之文。<a id="a-68"></a>众生本根下。<a id="a-69"></a>二明色心成阴界等。<a id="a-6A"></a>文二。<a id="a-6B"></a>初成五阴。<a id="a-6C"></a>初一点赤白名色盖。<a id="a-6D"></a>业行力故。<a id="a-6E"></a>识托其中名识盖。<a id="a-6F"></a>即是开心为四盖。<a id="a-6G"></a>盖即阴也。<a id="a-6H"></a>阴者阴覆为义。<a id="a-6I"></a>盖亦如是。<a id="a-6J"></a>身名积聚者。<a id="a-6K"></a>三十六物共成此身也。<a id="a-6L"></a>大王此一下。<a id="a-6M"></a>二明成十二处。<a id="a-6N"></a>文三。<a id="a-6O"></a>初明一色生无量色。<a id="a-6P"></a>谓五尘四大等生五识处。<a id="a-6Q"></a>明根者。<a id="a-6R"></a>二明能成五根。<a id="a-6S"></a>谓四大所造能生五识。<a id="a-6T"></a>故名为根也。<a id="a-6U"></a>如是一色下。<a id="a-6V"></a>三总结。<a id="a-6W"></a>一色生五尘五根四大。<a id="a-6X"></a>不明法入色也。<a id="a-6Y"></a>一心动十二入中能生意根。<a id="a-6Z"></a>于十八界中能生六识及与空界。<a id="a-6a"></a>释中略不说也。<a id="a-6b"></a>大王凡夫下。<a id="a-6c"></a>二明凡圣境差。<a id="a-6d"></a>文二。<a id="a-6e"></a>先明凡境并假。<a id="a-6f"></a>次明圣境真实。<a id="a-6g"></a>初文可见。<a id="a-6h"></a>圣人六识下。<a id="a-6i"></a>次明圣境。<a id="a-6j"></a>假名虽一见则不同凡夫妄见执着。<a id="a-6k"></a>圣人灭无常色获得常色。<a id="a-6l"></a>别圆之意也。<a id="a-6m"></a>众生者下。<a id="a-6n"></a>第二明受假。<a id="a-6o"></a>文四。<a id="a-6p"></a>一约二谛。<a id="a-6q"></a>二明有无。<a id="a-6r"></a>三约六道。<a id="a-6s"></a>四约四姓。<a id="a-6t"></a>今初也。<a id="a-6u"></a>上明五阴是法假。<a id="a-6v"></a>计有众生即受假也。<a id="a-6w"></a>世谛则有真谛则无也。<a id="a-6x"></a>若有若无下。<a id="a-6y"></a>二明有无。<a id="a-6z"></a>外道以实有为有。<a id="a-70"></a>豁达为无。<a id="a-71"></a>此六十二见之本也。<a id="a-72"></a>但生众生忆念下。<a id="a-73"></a>释有所以。<a id="a-74"></a>凡夫妄计谓有受者。<a id="a-75"></a>圣人见受犹幻化。<a id="a-76"></a>此皆以圣对凡也。<a id="a-77"></a>乃至六道下。<a id="a-78"></a>三约六道明受假也。<a id="a-79"></a>幻化见幻化下。<a id="a-7A"></a>四约四姓。<a id="a-7B"></a>所言见者。<a id="a-7C"></a>照真幻化人化实幻者。<a id="a-7D"></a>真幻即别教人也。<a id="a-7E"></a>此就能化所化明受假也。<a id="a-7F"></a>幻谛法下。<a id="a-7G"></a>三释名假。<a id="a-7H"></a>文二。<a id="a-7I"></a>一明佛知前无名。<a id="a-7J"></a>二明佛为立名。<a id="a-7K"></a>初文三。<a id="a-7L"></a>一明无义名。<a id="a-7M"></a>为佛未出世无大圣不说名是假也。<a id="a-7N"></a>幻法幻化下。<a id="a-7O"></a>二明无名体。<a id="a-7P"></a>肇云。<a id="a-7Q"></a>名无得物之功。<a id="a-7R"></a>物无当名之实也。<a id="a-7S"></a>无三界下。<a id="a-7T"></a>三明无三界六道也。<a id="a-7U"></a>大王是故下。<a id="a-7V"></a>二明佛为立名。<a id="a-7W"></a>文二。<a id="a-7X"></a>一佛立名具知识假也。<a id="a-7Y"></a>是名无量下。<a id="a-7Z"></a>二结名非一也。<a id="a-7a"></a>相续假法下。<a id="a-7b"></a>第四明相续假。<a id="a-7c"></a>文三。<a id="a-7d"></a>一标宗。<a id="a-7e"></a>一亦不续下。<a id="a-7f"></a>二释。<a id="a-7g"></a>一亦不续。<a id="a-7h"></a>以其一故。<a id="a-7i"></a>异亦不续。<a id="a-7j"></a>以其别故。<a id="a-7k"></a>非一非异下。<a id="a-7l"></a>三顺结。<a id="a-7m"></a>此如芽茎不可言一异也。<a id="a-7n"></a>相待假下。<a id="a-7o"></a>第五释相待假。<a id="a-7p"></a>文中有二意。<a id="a-7q"></a>一切相待是相避待。<a id="a-7r"></a>中论云。<a id="a-7s"></a>若法有待成。<a id="a-7t"></a>是法还成待。<a id="a-7u"></a>如五色等法。<a id="a-7v"></a>即是相对待。<a id="a-7w"></a>相对如眼见色耳闻声等。<a id="a-7x"></a>若长短相待者。<a id="a-7y"></a>此是相形待也。<a id="a-7z"></a>一切法皆缘成假五阴等法为缘假成众生也。<a id="a-80"></a>俱时四果下。<a id="a-81"></a>六释因生假。<a id="a-82"></a>如五果三因。<a id="a-83"></a>是俱时因果。<a id="a-84"></a>过去二因现在五果。<a id="a-85"></a>是异时因果。<a id="a-86"></a>又缘见是俱时。<a id="a-87"></a>观因是异时。<a id="a-88"></a>又粱椽成舍是俱时。<a id="a-89"></a>十二时为日是异时。<a id="a-8A"></a>又灯及明是俱时。<a id="a-8B"></a>闇与明是异时也。<a id="a-8C"></a>一切幻化下。<a id="a-8D"></a>二结假文。<a id="a-8E"></a>即先结所化如幻也。<a id="a-8F"></a>大王下第二明能化如幻以菩萨见众生不实。<a id="a-8G"></a>犹如病眼见空华。<a id="a-8H"></a>众生不知故为宣说。<a id="a-8I"></a>皆是假。<a id="a-8J"></a>菩萨之力用也。<a id="a-8K"></a>时诸下第三明时众得益。<a id="a-8L"></a>文二。<a id="a-8M"></a>一明得忍。<a id="a-8N"></a>谓地前地上。<a id="a-8O"></a>乃至一地下。<a id="a-8P"></a>二明地上德行。</p>
  <p data-pb></p>
  <h2 id="a8Q">二谛品第四</h2>
  <p id="a8R">内护中文有三别。<a id="a-8S"></a>今二谛品。<a id="a-8T"></a>即是第三明二护所依。<a id="a-8U"></a>言二谛者。<a id="a-8V"></a>是佛教之大宗。<a id="a-8W"></a>有实有幻有别入通圆入通别教圆入别圆教等七种。<a id="a-8X"></a>广如法华玄义云云。<a id="a-8Y"></a>但以凡夫见浅名俗。<a id="a-8Z"></a>圣人见深名真。<a id="a-8a"></a>审实故名谛。<a id="a-8b"></a>又上观空品。<a id="a-8c"></a>明实智方便智皆空而护。<a id="a-8d"></a>诸未达事须行化化必有由。<a id="a-8e"></a>所谓二谛。<a id="a-8f"></a>故于此明也。<a id="a-8g"></a>品文二。<a id="a-8h"></a>一问答。<a id="a-8i"></a>二劝持。<a id="a-8j"></a>初文三。<a id="a-8k"></a>一明二谛不二。<a id="a-8l"></a>二明说法不二。<a id="a-8m"></a>三明法门不二。<a id="a-8n"></a>初文二。<a id="a-8o"></a>先问后答。<a id="a-8p"></a>问中有三。<a id="a-8q"></a>初双标。<a id="a-8r"></a>尔时下。<a id="a-8s"></a>将欲设难故作两征。<a id="a-8t"></a>二若言无者下双难。<a id="a-8u"></a>有人云。<a id="a-8v"></a>若言无者。<a id="a-8w"></a>凡夫智不应有二。<a id="a-8x"></a>谓真俗二谛也。<a id="a-8y"></a>若言有者。<a id="a-8z"></a>圣人智不应一。<a id="a-90"></a>一即第一义也。<a id="a-91"></a>今谓若言有者不应言有无皆空。<a id="a-92"></a>若言无者不应二见差别。<a id="a-93"></a>一二之义下三双结也。<a id="a-94"></a>佛告大王下。<a id="a-95"></a>第二答。<a id="a-96"></a>文三。<a id="a-97"></a>一正答。<a id="a-98"></a>二引证。<a id="a-99"></a>三释成。<a id="a-9A"></a>初又三。<a id="a-9B"></a>一叹月光往因。<a id="a-9C"></a>可解。<a id="a-9D"></a>汝今无听下。<a id="a-9E"></a>二正答。<a id="a-9F"></a>听说皆空即不二。<a id="a-9G"></a>听说宛然即不一故。<a id="a-9H"></a>谛听下三诫听劝修三慧也。<a id="a-9I"></a>七佛偈如是下。<a id="a-9J"></a>第二引证。<a id="a-9K"></a>颂有八行半。<a id="a-9L"></a>分为三别。<a id="a-9M"></a>初三行正申二谛。<a id="a-9N"></a>次三行释义。<a id="a-9O"></a>正是答问。<a id="a-9P"></a>后二行半结成上义。<a id="a-9Q"></a>初文三。<a id="a-9R"></a>初行明别教二谛。<a id="a-9S"></a>上半明真谛即有空。<a id="a-9T"></a>下半明俗谛即空有。<a id="a-9U"></a>大论云。<a id="a-9V"></a>十二因缘是谁所作。<a id="a-9W"></a>佛言非佛非菩萨。<a id="a-9X"></a>乃至非一切圣人作。<a id="a-9Y"></a>故云无自无他作也。<a id="a-9Z"></a>法性本无性下。<a id="a-9a"></a>二一行明通教二谛。<a id="a-9b"></a>上半明真。<a id="a-9c"></a>下半明俗。<a id="a-9d"></a>三假者法受名也。<a id="a-9e"></a>无无谛实无下。<a id="a-9f"></a>三一行明圆教二谛。<a id="a-9g"></a>无别俗是一无。<a id="a-9h"></a>无别真是一无。<a id="a-9i"></a>故云无无谛也。<a id="a-9j"></a>上二句明真次句明俗。<a id="a-9k"></a>下句总结。<a id="a-9l"></a>有无本自二下。<a id="a-9m"></a>第二正答难。<a id="a-9n"></a>明不一不二文三。<a id="a-9o"></a>初一行智理相对遣一异。<a id="a-9p"></a>上半明一二。<a id="a-9q"></a>下半明不一不二云云。<a id="a-9r"></a>解心见不二下。<a id="a-9s"></a>二一行智理相对以遣执。<a id="a-9t"></a>上半明解心。<a id="a-9u"></a>求二不可得下半。<a id="a-9v"></a>明遣着。<a id="a-9w"></a>所谓解者。<a id="a-9x"></a>见二谛皆空。<a id="a-9y"></a>便着此空二尚叵得。<a id="a-9z"></a>非二何可得也。<a id="a-A0"></a>于解常自一下。<a id="a-A1"></a>三一行理智相对赞入真义也。<a id="a-A2"></a>世谛幻化起下。<a id="a-A3"></a>三二行半结成上三义。<a id="a-A4"></a>初一行明世谛有无。<a id="a-A5"></a>三喻。<a id="a-A6"></a>一举空华。<a id="a-A7"></a>二举影。<a id="a-A8"></a>三举三手。<a id="a-A9"></a>皆无实。<a id="a-AA"></a>虽无实而不无也。<a id="a-AB"></a>幻化见幻化下。<a id="a-AC"></a>二一行明圣见有无也。<a id="a-AD"></a>名为诸佛观下半行。<a id="a-AE"></a>三结正观也。<a id="a-AF"></a>大王菩萨下。<a id="a-AG"></a>第三释成文二。<a id="a-AH"></a>先明二义后明一义。<a id="a-AI"></a>照俗化凡夫。<a id="a-AJ"></a>照真化二乘。<a id="a-AK"></a>佛及众生下。<a id="a-AL"></a>二明一义文三。<a id="a-AM"></a>初能所相对明一义。<a id="a-AN"></a>有三谓标征释。<a id="a-AO"></a>今初标也。<a id="a-AP"></a>何以故二征也。<a id="a-AQ"></a>以众生下释也。<a id="a-AR"></a>以众生空得置菩提空。<a id="a-AS"></a>释佛能化也。<a id="a-AT"></a>以菩提空故得置众生空。<a id="a-AU"></a>释所化也。<a id="a-AV"></a>又众生空是人空。<a id="a-AW"></a>菩提空是法空也。<a id="a-AX"></a>以一切法下。<a id="a-AY"></a>二境智相对明一义。<a id="a-AZ"></a>文三谓标征释也。<a id="a-Aa"></a>今初以一切法者。<a id="a-Ab"></a>谓境智二此皆空故言空空。<a id="a-Ac"></a>何以故者二征也。<a id="a-Ad"></a>般若无相下。<a id="a-Ae"></a>释中文二。<a id="a-Af"></a>初正释一义可解。<a id="a-Ag"></a>次般若空于无明下。<a id="a-Ah"></a>二逐难重释。<a id="a-Ai"></a>何者一切空相事显可知。<a id="a-Aj"></a>般若之空有何差别。<a id="a-Ak"></a>故今释云。<a id="a-Al"></a>从于无明至于佛果。<a id="a-Am"></a>以明别也。<a id="a-An"></a>文二。<a id="a-Ao"></a>初约迷悟次位明空相可解。<a id="a-Ap"></a>二五眼成就时下。<a id="a-Aq"></a>约佛果显空相文二。<a id="a-Ar"></a>初明无见而见。<a id="a-As"></a>肉天等四眼在佛名佛五眼也。<a id="a-At"></a>行亦不受下。<a id="a-Au"></a>二明无行而行。<a id="a-Av"></a>方离五非。<a id="a-Aw"></a>菩萨未成佛下。<a id="a-Ax"></a>第三染净相对以明一义。<a id="a-Ay"></a>文中三。<a id="a-Az"></a>谓标征释。<a id="a-B0"></a>初标可见。<a id="a-B1"></a>何以故征也。<a id="a-B2"></a>于第一义而不二下。<a id="a-B3"></a>三释也。<a id="a-B4"></a>生死菩提其如明闇虽二空不二也。<a id="a-B5"></a>白佛言下。<a id="a-B6"></a>第二明说法不二文二。<a id="a-B7"></a>先问次答。<a id="a-B8"></a>问意云。<a id="a-B9"></a>若诸空如如即无文字。<a id="a-BA"></a>何故圣人以此教化。<a id="a-BB"></a>大王法轮者下。<a id="a-BC"></a>答文二。<a id="a-BD"></a>一明说空。<a id="a-BE"></a>二明修空。<a id="a-BF"></a>初文三。<a id="a-BG"></a>一明名空。<a id="a-BH"></a>言法轮者。<a id="a-BI"></a>凡有二种。<a id="a-BJ"></a>一行二教。<a id="a-BK"></a>法本者修多罗经也。<a id="a-BL"></a>重诵者。<a id="a-BM"></a>祇夜经也。<a id="a-BN"></a>受记者和伽那经也。<a id="a-BO"></a>不诵偈经者伽陀经也。<a id="a-BP"></a>无问而自说者。<a id="a-BQ"></a>优陀那经也。<a id="a-BR"></a>戒经者尼陀那经也。<a id="a-BS"></a>譬喻者阿婆陀那经也。<a id="a-BT"></a>法界者伊帝目多伽经也。<a id="a-BU"></a>大经云戒经。<a id="a-BV"></a>本事者阇多伽经也。<a id="a-BW"></a>方广者毗佛略经也。<a id="a-BX"></a>未曾有者阿浮陀达摩经也。<a id="a-BY"></a>论议者优婆提舍经也。<a id="a-BZ"></a>此十二皆空即如也。<a id="a-Ba"></a>是名味句下。<a id="a-Bb"></a>二明教空。<a id="a-Bc"></a>以此土音声为佛事文字性离故皆如也。<a id="a-Bd"></a>若取文字者下。<a id="a-Be"></a>三明不行空。<a id="a-Bf"></a>行空则非正观也。<a id="a-Bg"></a>大王如如文字下。<a id="a-Bh"></a>第二明修空文三。<a id="a-Bi"></a>初辨修习又二。<a id="a-Bj"></a>初明因位。<a id="a-Bk"></a>因教生智。<a id="a-Bl"></a>教为智母。<a id="a-Bm"></a>又空如文字文字如空。<a id="a-Bn"></a>故云如如。<a id="a-Bo"></a>因此如如能生佛智。<a id="a-Bp"></a>故云智母也。<a id="a-Bq"></a>一切众生下。<a id="a-Br"></a>二明果位。<a id="a-Bs"></a>在众生身为佛性。<a id="a-Bt"></a>在佛身名一切种智。<a id="a-Bu"></a>未成佛时当必得成。<a id="a-Bv"></a>当能成故名当为母。<a id="a-Bw"></a>未得道时名佛性。<a id="a-Bx"></a>已得道时名一切种智也。<a id="a-By"></a>三乘般若下。<a id="a-Bz"></a>第二逐难重释。<a id="a-C0"></a>谓前云佛智母。<a id="a-C1"></a>又云性根本智母。<a id="a-C2"></a>恐人难解故今重释。<a id="a-C3"></a>文二。<a id="a-C4"></a>一理性释。<a id="a-C5"></a>二行性释。<a id="a-C6"></a>理即如如智母。<a id="a-C7"></a>今初理性释。<a id="a-C8"></a>前根本智母也若菩萨无下。<a id="a-C9"></a>二行性释。<a id="a-CA"></a>如如智母也。<a id="a-CB"></a>若菩萨无文字而学。<a id="a-CC"></a>无修而修。<a id="a-CD"></a>即得真智般若也。<a id="a-CE"></a>大王若菩萨下。<a id="a-CF"></a>第三结修成也。<a id="a-CG"></a>次白佛言下。<a id="a-CH"></a>第三明法门不二。<a id="a-CI"></a>先问后答。<a id="a-CJ"></a>问中三。<a id="a-CK"></a>初是问根也。<a id="a-CL"></a>行亦无量二问行也。<a id="a-CM"></a>法门为一下。<a id="a-CN"></a>三问法门也。<a id="a-CO"></a>又问意云。<a id="a-CP"></a>众生根性志怀不同。<a id="a-CQ"></a>所说观门为一为二。<a id="a-CR"></a>大王下。<a id="a-CS"></a>二佛答文三。<a id="a-CT"></a>一略答。<a id="a-CU"></a>二广答。<a id="a-CV"></a>后结答。<a id="a-CW"></a>初文二。<a id="a-CX"></a>初明观门。<a id="a-CY"></a>后明所观法。<a id="a-CZ"></a>今初文可解也。<a id="a-Ca"></a>一切法亦非有相下。<a id="a-Cb"></a>二明所观法。<a id="a-Cc"></a>非有相相不实故。<a id="a-Cd"></a>非非无相离空过故。<a id="a-Ce"></a>若菩萨下。<a id="a-Cf"></a>二广答释文三。<a id="a-Cg"></a>初约二谛显。<a id="a-Ch"></a>若菩萨观众生下。<a id="a-Ci"></a>二是俗谛。<a id="a-Cj"></a>不见一二是真谛。<a id="a-Ck"></a>即俗即空故言不二。<a id="a-Cl"></a>是第一义谛。<a id="a-Cm"></a>若有若无即诸见本名世谛也。<a id="a-Cn"></a>以三谛下。<a id="a-Co"></a>二约三谛显诸法。<a id="a-Cp"></a>有人言。<a id="a-Cq"></a>空即真也。<a id="a-Cr"></a>色即五根。<a id="a-Cs"></a>心即六识。<a id="a-Ct"></a>今云一切法者。<a id="a-Cu"></a>则理事俱该。<a id="a-Cv"></a>空则始从虚空乃至般若。<a id="a-Cw"></a>亦有真俗。<a id="a-Cx"></a>色则始从实色乃至真色亦有真俗。<a id="a-Cy"></a>心则始从生灭乃至无作亦有真俗。<a id="a-Cz"></a>摄法实广也。<a id="a-D0"></a>五种三谛如法华玄义说。<a id="a-D1"></a>我人知见下。<a id="a-D2"></a>三约三假显法。<a id="a-D3"></a>我人知见是名假。<a id="a-D4"></a>五阴是受假。<a id="a-D5"></a>一切法是法假也。<a id="a-D6"></a>众生品下。<a id="a-D7"></a>三结答也。<a id="a-D8"></a>大王七佛下。<a id="a-D9"></a>大章第二劝持文二。<a id="a-DA"></a>一叹教二举名劝持。<a id="a-DB"></a>初文为五。<a id="a-DC"></a>一明说同七佛可解。<a id="a-DD"></a>汝等大众下。<a id="a-DE"></a>二举益劝持也。<a id="a-DF"></a>况复于此下。<a id="a-DG"></a>第三明胜信。<a id="a-DH"></a>能信此经成就三智。<a id="a-DI"></a>即超通教十地功德。<a id="a-DJ"></a>何况受持下。<a id="a-DK"></a>四明得入。<a id="a-DL"></a>圆教初住成佛能百佛世界化众生也。<a id="a-DM"></a>时诸大众下。<a id="a-DN"></a>五明得益也。<a id="a-DO"></a>大王此经下。<a id="a-DP"></a>二举明劝持。<a id="a-DQ"></a>文二。<a id="a-DR"></a>先举名可解。<a id="a-DS"></a>亦名一切下。<a id="a-DT"></a>二明用可见。</p>
  <p data-pb></p>
  <h2 id="aDU">护国品第五</h2>
  <p id="aDV">说有四。<a id="a-DW"></a>初三品明内护竟。<a id="a-DX"></a>今护国品是第二明外护也。<a id="a-DY"></a>国土有二。<a id="a-DZ"></a>一世间二乘凡夫。<a id="a-Da"></a>二出世间十信至十地。<a id="a-Db"></a>贼有二。<a id="a-Dc"></a>一外劫盗等。<a id="a-Dd"></a>二内烦恼结使。<a id="a-De"></a>护亦有二。<a id="a-Df"></a>一外即百步鬼神。<a id="a-Dg"></a>二内所谓智慧。<a id="a-Dh"></a>若内若外。<a id="a-Di"></a>悉是诸佛菩萨神鬼能护人之国土故名护国品。<a id="a-Dj"></a>约观观生灭法护同居土。<a id="a-Dk"></a>观无生灭法护有余土。<a id="a-Dl"></a>观无量法护果报土。<a id="a-Dm"></a>观无作法护寂光土。<a id="a-Dn"></a>又百步鬼神护依报国。<a id="a-Do"></a>修行般若护正报国。<a id="a-Dp"></a>又鬼神护护命等。<a id="a-Dq"></a>尔时佛告大王下。<a id="a-Dr"></a>品文为三。<a id="a-Ds"></a>一诫听劝持。<a id="a-Dt"></a>二广释。<a id="a-Du"></a>三明众得益。<a id="a-Dv"></a>今初文可解。<a id="a-Dw"></a>当国土欲乱下。<a id="a-Dx"></a>二广释护法文三。<a id="a-Dy"></a>一广释护法。<a id="a-Dz"></a>二引古证今。<a id="a-E0"></a>三结示劝持。<a id="a-E1"></a>初文三。<a id="a-E2"></a>一护国。<a id="a-E3"></a>二护福。<a id="a-E4"></a>三护难。<a id="a-E5"></a>初文四。<a id="a-E6"></a>一护时。<a id="a-E7"></a>二护法。<a id="a-E8"></a>三护体。<a id="a-E9"></a>四显所护难。<a id="a-EA"></a>今初也。<a id="a-EB"></a>以无难时王心不怖。<a id="a-EC"></a>有难方怖故明时也。<a id="a-ED"></a>亦以实害为烧。<a id="a-EE"></a>未必火灾之时当请百佛下。<a id="a-EF"></a>二明护法文三。<a id="a-EG"></a>初明福田。<a id="a-EH"></a>次明供养。<a id="a-EI"></a>后明说时。<a id="a-EJ"></a>初文更三。<a id="a-EK"></a>一请贤圣。<a id="a-EL"></a>以实身难见故置形像以表敬仪。<a id="a-EM"></a>百比丘众下。<a id="a-EN"></a>二明听众。<a id="a-EO"></a>天龙人鬼为四众。<a id="a-EP"></a>又当机结缘发起影向等四众也。<a id="a-EQ"></a>七众者。<a id="a-ER"></a>出家五众。<a id="a-ES"></a>比丘比丘尼。<a id="a-ET"></a>沙弥沙弥尼式叉摩那。<a id="a-EU"></a>在家二众。<a id="a-EV"></a>清信士女也。<a id="a-EW"></a>请百法师下。<a id="a-EX"></a>三请师讲说也。<a id="a-EY"></a>百师子吼下。<a id="a-EZ"></a>第二明供养文三。<a id="a-Ea"></a>一供养方法有三。<a id="a-Eb"></a>谓灯花香也。<a id="a-Ec"></a>三衣下。<a id="a-Ed"></a>二供养法师。<a id="a-Ee"></a>什物者。<a id="a-Ef"></a>三衣三。<a id="a-Eg"></a>钵四。<a id="a-Eh"></a>坐具五。<a id="a-Ei"></a>剃刀六。<a id="a-Ej"></a>刀子七。<a id="a-Ek"></a>漉水囊八。<a id="a-El"></a>钵袋九。<a id="a-Em"></a>针筒十也。<a id="a-En"></a>小饭下。<a id="a-Eo"></a>三供养饭食也。<a id="a-Ep"></a>大王一日下。<a id="a-Eq"></a>三明说时也。<a id="a-Er"></a>汝国土中下。<a id="a-Es"></a>第三明能护。<a id="a-Et"></a>即是护体也。<a id="a-Eu"></a>外国有金眼仙人义经中说根本鬼神有十。<a id="a-Ev"></a>各开十为百。<a id="a-Ew"></a>一大神。<a id="a-Ex"></a>二童子神。<a id="a-Ey"></a>三母神。<a id="a-Ez"></a>四梵神。<a id="a-F0"></a>五雁头神。<a id="a-F1"></a>六龙神。<a id="a-F2"></a>七修罗。<a id="a-F3"></a>八沙神。<a id="a-F4"></a>九夜叉神。<a id="a-F5"></a>十罗神也。<a id="a-F6"></a>大王国土乱时下。<a id="a-F7"></a>第四明所护难文三。<a id="a-F8"></a>一明鬼人难有八。<a id="a-F9"></a>一鬼乱。<a id="a-FA"></a>二民乱。<a id="a-FB"></a>三贼来。<a id="a-FC"></a>四百姓亡丧。<a id="a-FD"></a>五君臣是非。<a id="a-FE"></a>六天地怪异。<a id="a-FF"></a>七星辰失度。<a id="a-FG"></a>八日月失度。<a id="a-FH"></a>二十八宿者。<a id="a-FI"></a>大集摄受品云。<a id="a-FJ"></a>东方七星。<a id="a-FK"></a>角亢氐房心尾箕。<a id="a-FL"></a>南方七宿。<a id="a-FM"></a>井鬼柳星张翼轸。<a id="a-FN"></a>西方七宿。<a id="a-FO"></a>奎娄胃昴毕觜参。<a id="a-FP"></a>北方七宿。<a id="a-FQ"></a>斗牛女虚危室壁也。<a id="a-FR"></a>大王若火难下。<a id="a-FS"></a>二三灾难也。<a id="a-FT"></a>一切诸难下。<a id="a-FU"></a>三对难明护。<a id="a-FV"></a>大王不但护国下。<a id="a-FW"></a>二明护福。<a id="a-FX"></a>问曰。<a id="a-FY"></a>富贵者应得办百座。<a id="a-FZ"></a>贫贱者云何。<a id="a-Fa"></a>答若准此文。<a id="a-Fb"></a>即以讲为正。<a id="a-Fc"></a>大王不但护福下。<a id="a-Fd"></a>三明护诸难。<a id="a-Fe"></a>四重者。<a id="a-Ff"></a>淫盗杀妄。<a id="a-Fg"></a>五逆者。<a id="a-Fh"></a>杀父杀母破僧杀阿罗汉出佛身血。<a id="a-Fi"></a>八难者。<a id="a-Fj"></a>一地狱。<a id="a-Fk"></a>二畜生。<a id="a-Fl"></a>三饿鬼。<a id="a-Fm"></a>四长寿天。<a id="a-Fn"></a>五边地。<a id="a-Fo"></a>六诸根不具。<a id="a-Fp"></a>七邪见。<a id="a-Fq"></a>八不见佛。<a id="a-Fr"></a>大王昔日有王下。<a id="a-Fs"></a>第二引古证今文二。<a id="a-Ft"></a>先引天证护国。<a id="a-Fu"></a>次引人王证护身。<a id="a-Fv"></a>是初也。<a id="a-Fw"></a>贤愚经云。<a id="a-Fx"></a>于过去世有大国。<a id="a-Fy"></a>王名善住。<a id="a-Fz"></a>时顶上欻生一胞。<a id="a-G0"></a>其形如茧。<a id="a-G1"></a>撤亦不痛。<a id="a-G2"></a>后转转大。<a id="a-G3"></a>便得童子甚为端正。<a id="a-G4"></a>头发绀青。<a id="a-G5"></a>身紫金色。<a id="a-G6"></a>即召相师占知有德必为圣王统领四域。<a id="a-G7"></a>因立名字顶生。<a id="a-G8"></a>年遂长大其德遂着。<a id="a-G9"></a>父王既崩。<a id="a-GA"></a>诸王臣等愿付国位。<a id="a-GB"></a>顶生答言。<a id="a-GC"></a>吾有福应为王者。<a id="a-GD"></a>要令四王及帝释来相迎。<a id="a-GE"></a>尔乃登位。<a id="a-GF"></a>立誓已竟。<a id="a-GG"></a>四天王下。<a id="a-GH"></a>各持宝瓶。<a id="a-GI"></a>盛满香水以灌其顶。<a id="a-GJ"></a>时天帝释。<a id="a-GK"></a>复持宝冠来为盖之。<a id="a-GL"></a>于阎浮提五欲自恣。<a id="a-GM"></a>经八万四千岁。<a id="a-GN"></a>时夜叉神从地涌出。<a id="a-GO"></a>请游东洲经八亿岁。<a id="a-GP"></a>复请西洲经十四亿岁。<a id="a-GQ"></a>上四天王天经十四亿岁。<a id="a-GR"></a>意中复念升忉利天。<a id="a-GS"></a>五百仙人扶车共飞天上。<a id="a-GT"></a>遥睹王城。<a id="a-GU"></a>城有千二百门。<a id="a-GV"></a>诸天怖畏悉闻诸门以着重关。<a id="a-GW"></a>顶生兵众直趣不碍。<a id="a-GX"></a>吹贝扣弹。<a id="a-GY"></a>千二百门一时自开。<a id="a-GZ"></a>帝释寻出与共相见。<a id="a-Ga"></a>自请入宫与共分座天上受欲。<a id="a-Gb"></a>顶生复出吹贝扣弓。<a id="a-Gc"></a>恶心既发因而堕落。<a id="a-Gd"></a>后患恶病即便命终。<a id="a-Ge"></a>尔时帝释者迦葉佛是也。<a id="a-Gf"></a>言顶生者。<a id="a-Gg"></a>今我身是也。<a id="a-Gh"></a>若依此经尔时天帝如七佛法敷百高座。<a id="a-Gi"></a>请百法师讲诵此经顶生即退也。<a id="a-Gj"></a>大王昔有天罗国王下。<a id="a-Gk"></a>二引人王证护身文二。<a id="a-Gl"></a>一明难事。<a id="a-Gm"></a>二明能护难。<a id="a-Gn"></a>今初者。<a id="a-Go"></a>贤愚经云。<a id="a-Gp"></a>昔波罗摩达王。<a id="a-Gq"></a>得四种兵入山游猎。<a id="a-Gr"></a>逢牸师子与王从欲。<a id="a-Gs"></a>师子得胎日月满足。<a id="a-Gt"></a>生一男儿。<a id="a-Gu"></a>遍身似人班足似母。<a id="a-Gv"></a>师子含子来归王所。<a id="a-Gw"></a>王取为子立名班足。<a id="a-Gx"></a>是王常供一个仙人。<a id="a-Gy"></a>恒奉净食。<a id="a-Gz"></a>仙人一日不来王所。<a id="a-H0"></a>即有天神化作仙人。<a id="a-H1"></a>即入王宫求鱼肉食。<a id="a-H2"></a>旧仙凌辰依时还来。<a id="a-H3"></a>王奉肉食。<a id="a-H4"></a>仙人嗔怪。<a id="a-H5"></a>因起诫誓。<a id="a-H6"></a>令王后当十二年中恒食人肉。<a id="a-H7"></a>仙人语竟。<a id="a-H8"></a>还往山中。<a id="a-H9"></a>是后厨监竟不办顺出外不见肉。<a id="a-HA"></a>见死小儿急取其肉。<a id="a-HB"></a>作食奉王。<a id="a-HC"></a>王食甚美。<a id="a-HD"></a>即问由来。<a id="a-HE"></a>厨人具答。<a id="a-HF"></a>王言。<a id="a-HG"></a>自今以后。<a id="a-HH"></a>当用此肉。<a id="a-HI"></a>厨人常捕小儿杀以为食。<a id="a-HJ"></a>日日供王。<a id="a-HK"></a>国人失儿处处趣觅乃见厨人捕他小儿。<a id="a-HL"></a>捉缚厨人。<a id="a-HM"></a>国人告王。<a id="a-HN"></a>王言我教。<a id="a-HO"></a>国人皆言是大贼。<a id="a-HP"></a>伺王池浴伏兵捉王。<a id="a-HQ"></a>王既被捉即告国人。<a id="a-HR"></a>愿见一恕后更不杀。<a id="a-HS"></a>国人不许。<a id="a-HT"></a>王即起愿。<a id="a-HU"></a>愿我生来所修诸善。<a id="a-HV"></a>回令今日返成罗刹飞行食人语。<a id="a-HW"></a>已即隐空中唱言。<a id="a-HX"></a>自今以后当食汝等所爱妻子。<a id="a-HY"></a>人闻急走。<a id="a-HZ"></a>多有罗刹附着相从。<a id="a-Ha"></a>徒众渐多所害转广。<a id="a-Hb"></a>后诸罗刹言。<a id="a-Hc"></a>我等为从今王敕令。<a id="a-Hd"></a>当为我等辈捉取千王。<a id="a-He"></a>设一大会。<a id="a-Hf"></a>班足言好。<a id="a-Hg"></a>一一往取。<a id="a-Hh"></a>已得九百九十九王。<a id="a-Hi"></a>唯少一王。<a id="a-Hj"></a>不得作会。<a id="a-Hk"></a>诸王各言。<a id="a-Hl"></a>我等今日无所归告。<a id="a-Hm"></a>若当捕得须陀素王。<a id="a-Hn"></a>有大方便能救我命。<a id="a-Ho"></a>作是计已。<a id="a-Hp"></a>白班足言。<a id="a-Hq"></a>王欲作会。<a id="a-Hr"></a>须陀素王有大名德。<a id="a-Hs"></a>若得彼王来会圆满。<a id="a-Ht"></a>时罗刹王即急往取。<a id="a-Hu"></a>时须陀素王出城向园入池欲洗浴。<a id="a-Hv"></a>见乞人从王。<a id="a-Hw"></a>王言且待洗还施与。<a id="a-Hx"></a>王始入池。<a id="a-Hy"></a>罗刹王从空隐下捉须陀素。<a id="a-Hz"></a>而愁悲泣。<a id="a-I0"></a>班足王言。<a id="a-I1"></a>闻汝名德第一。<a id="a-I2"></a>丈夫云何悲啼。<a id="a-I3"></a>须陀王言。<a id="a-I4"></a>我不爱身命。<a id="a-I5"></a>朝出见乞许施。<a id="a-I6"></a>值王得来不行。<a id="a-I7"></a>以是悲耳。<a id="a-I8"></a>愿王放我七日布施道人。<a id="a-I9"></a>班足许。<a id="a-IA"></a>王还七日布施道人。<a id="a-IB"></a>时婆罗门为王说偈同此经。<a id="a-IC"></a>王闻欢喜即立太子。<a id="a-ID"></a>代位相别就死。<a id="a-IE"></a>班足王言。<a id="a-IF"></a>汝今就死何以欢喜。<a id="a-IG"></a>须陀答曰。<a id="a-IH"></a>大王恩广放我七日布施道人。<a id="a-II"></a>闻微妙法心自开解。<a id="a-IJ"></a>我愿即满班足问言。<a id="a-IK"></a>汝闻何法。<a id="a-IL"></a>须陀即为宣说妙法并更为说杀生罪报。<a id="a-IM"></a>班足闻已。<a id="a-IN"></a>即放须陀及诸王等。<a id="a-IO"></a>各还本国。<a id="a-IP"></a>时须陀王者今我身是。<a id="a-IQ"></a>班足王者殃掘摩罗是也。<a id="a-IR"></a>其普明王下。<a id="a-IS"></a>二明能护难文三。<a id="a-IT"></a>一请修福可解。<a id="a-IU"></a>其班足王下。<a id="a-IV"></a>二听许也。<a id="a-IW"></a>时普明下。<a id="a-IX"></a>三正明护难文二。<a id="a-IY"></a>一长行依教请护也。<a id="a-IZ"></a>二说偈加护文二。<a id="a-Ia"></a>一说偈。<a id="a-Ib"></a>二获益。<a id="a-Ic"></a>初偈八行为四。<a id="a-Id"></a>初两行说无常理。<a id="a-Ie"></a>干训天。<a id="a-If"></a>天行健健不息也。<a id="a-Ig"></a>坤训顺也。<a id="a-Ih"></a>坤顺四时。<a id="a-Ii"></a>二仪即天地也。<a id="a-Ij"></a>生老病死下。<a id="a-Ik"></a>二说苦理。<a id="a-Il"></a>欲是集。<a id="a-Im"></a>祸是苦。<a id="a-In"></a>苦集为疮疣。<a id="a-Io"></a>即是自身与心岂在外也。<a id="a-Ip"></a>有本自无下。<a id="a-Iq"></a>三说空理。<a id="a-Ir"></a>识神无形下。<a id="a-Is"></a>四说无我理。<a id="a-It"></a>尔时法师下。<a id="a-Iu"></a>第二明闻者获益。<a id="a-Iv"></a>文三。<a id="a-Iw"></a>法初闻益。<a id="a-Ix"></a>法眼空即是人空也。<a id="a-Iy"></a>虚空等定即法空也。<a id="a-Iz"></a>闻法悟解下。<a id="a-J0"></a>二明王转教。<a id="a-J1"></a>时班足王问下。<a id="a-J2"></a>三诸王悟道文二。<a id="a-J3"></a>先明得道后明放舍。<a id="a-J4"></a>初文二。<a id="a-J5"></a>先班足得道。<a id="a-J6"></a>九百九十下。<a id="a-J7"></a>次诸王得道。<a id="a-J8"></a>时班足王极大下。<a id="a-J9"></a>二放舍诸王文三。<a id="a-JA"></a>一放舍。<a id="a-JB"></a>各各下。<a id="a-JC"></a>二劝修。<a id="a-JD"></a>时班足王以下。<a id="a-JE"></a>三入道也。<a id="a-JF"></a>如十王经中。<a id="a-JG"></a>下第三结示劝持文二。<a id="a-JH"></a>初结示。<a id="a-JI"></a>次大王下劝持。<a id="a-JJ"></a>三初劝月光。<a id="a-JK"></a>天上人中下。<a id="a-JL"></a>二劝六道也。<a id="a-JM"></a>未来世中下。<a id="a-JN"></a>三劝诸小王也。<a id="a-JO"></a>尔时释迦下。<a id="a-JP"></a>第三时众得益文中二。<a id="a-JQ"></a>初六益后略结。<a id="a-JR"></a>可见。<a id="a-JS"></a>得入初地者。<a id="a-JT"></a>即圆教十信初心地。<a id="a-JU"></a>性空则十住。<a id="a-JV"></a>一心三观观无明性空也。<a id="a-JW"></a>无生法忍即十行也。<a id="a-JX"></a>无生法乐忍十回向也。<a id="a-JY"></a>十三昧即十一切入也。<a id="a-JZ"></a>三三昧即真俗中三谛三昧也。<a id="a-Ja"></a>亦空无相等也。<a id="a-Jb"></a>自性信通教声闻也。<a id="a-Jc"></a>无量空信通教支佛也。<a id="a-Jd"></a>吾今略说下。<a id="a-Je"></a>第二略结也。</p>
  <p data-pb></p>
  <h2 id="aJf">散花品第六</h2>
  <p id="aJg">大章第三报恩供养。<a id="a-Jh"></a>故有散花品。<a id="a-Ji"></a>花表因。<a id="a-Jj"></a>散佛表行因至果也。<a id="a-Jk"></a>品文三。<a id="a-Jl"></a>一散花供养。<a id="a-Jm"></a>二现通利益。<a id="a-Jn"></a>三叹教劝持。<a id="a-Jo"></a>初文三。<a id="a-Jp"></a>一闻经劝持。<a id="a-Jq"></a>二散花供养。<a id="a-Jr"></a>后诸王发愿。<a id="a-Js"></a>初文三。<a id="a-Jt"></a>初闻经人可解。<a id="a-Ju"></a>闻佛所说下。<a id="a-Jv"></a>二所闻法。<a id="a-Jw"></a>此经三处说偈不同。<a id="a-Jx"></a>一二谛品中说八百万亿偈。<a id="a-Jy"></a>二护国品末说八千亿偈。<a id="a-Jz"></a>今散花品说十万亿偈。<a id="a-K0"></a>初二谛品即合说三时数。<a id="a-K1"></a>次护国品别引过去佛说。<a id="a-K2"></a>今此品中明今佛说。<a id="a-K3"></a>阿难观机略结如此。<a id="a-K4"></a>欢喜无量者。<a id="a-K5"></a>三结欢喜也。<a id="a-K6"></a>即散百万下。<a id="a-K7"></a>第二散花供养文三。<a id="a-K8"></a>初行花二般若花。<a id="a-K9"></a>后妙觉花。<a id="a-KA"></a>此三表别教地位。<a id="a-KB"></a>初行花表三贤位。<a id="a-KC"></a>次般若花表十地位。<a id="a-KD"></a>后妙觉花表佛地位。<a id="a-KE"></a>初文四。<a id="a-KF"></a>一者王散花。<a id="a-KG"></a>于虚空中下。<a id="a-KH"></a>花变为座。<a id="a-KI"></a>十方诸佛下。<a id="a-KJ"></a>三化佛说法。<a id="a-KK"></a>无量大众下。<a id="a-KL"></a>四化众散花。<a id="a-KM"></a>复散八万下。<a id="a-KN"></a>第二散般若花文四。<a id="a-KO"></a>初明散花。<a id="a-KP"></a>于虚空中下。<a id="a-KQ"></a>二花变为台。<a id="a-KR"></a>台中光明下。<a id="a-KS"></a>三化佛说法。<a id="a-KT"></a>台中大众下。<a id="a-KU"></a>四化众散花。<a id="a-KV"></a>复散妙觉化下。<a id="a-KW"></a>第三散妙觉花文四。<a id="a-KX"></a>一散花。<a id="a-KY"></a>于虚空中下。<a id="a-KZ"></a>二花变为城。<a id="a-Ka"></a>城即涅槃也。<a id="a-Kb"></a>城中师子吼下。<a id="a-Kc"></a>三化佛说法。<a id="a-Kd"></a>即圆教中菩萨于别中说法也。<a id="a-Ke"></a>时城中菩萨下。<a id="a-Kf"></a>四化菩萨散花。<a id="a-Kg"></a>时诸国王下。<a id="a-Kh"></a>三诸王发愿文二。<a id="a-Ki"></a>先王发愿可知。<a id="a-Kj"></a>佛告大王下。<a id="a-Kk"></a>二如来述成。<a id="a-Kl"></a>诸佛母即实相般若。<a id="a-Km"></a>菩萨母即观照般若。<a id="a-Kn"></a>神通即文字般若。<a id="a-Ko"></a>文字能发智慧。<a id="a-Kp"></a>智慧生即神通发也。<a id="a-Kq"></a>金刚云。<a id="a-Kr"></a>一切诸佛及诸佛法皆从般若经生也。<a id="a-Ks"></a>时佛为王下。<a id="a-Kt"></a>第二佛现神变令众得益。<a id="a-Ku"></a>文二。<a id="a-Kv"></a>先现变后得益。<a id="a-Kw"></a>初文三。<a id="a-Kx"></a>先标章举数。<a id="a-Ky"></a>阴阳不测谓之神。<a id="a-Kz"></a>转易常相谓之变。<a id="a-L0"></a>心不能思口不能说。<a id="a-L1"></a>佛之神力也。<a id="a-L2"></a>一花入无量花下。<a id="a-L3"></a>二别叙。<a id="a-L4"></a>一花二佛土三须弥四佛身五入四大。<a id="a-L5"></a>文相可见。<a id="a-L6"></a>问山大芥小。<a id="a-L7"></a>云何能入。<a id="a-L8"></a>答有人言。<a id="a-L9"></a>佛之神力故入。<a id="a-LA"></a>又有人言。<a id="a-LB"></a>山芥二如如故相入。<a id="a-LC"></a>又有人言。<a id="a-LD"></a>三界唯心。<a id="a-LE"></a>心喻芥子。<a id="a-LF"></a>山喻三界。<a id="a-LG"></a>心能造界故名入。<a id="a-LH"></a>有人云。<a id="a-LI"></a>山芥皆无法无性故。<a id="a-LJ"></a>空空故相入。<a id="a-LK"></a>今谓若以空释。<a id="a-LL"></a>一空一切空。<a id="a-LM"></a>山及芥俱空。<a id="a-LN"></a>空故能相入。<a id="a-LO"></a>一假一切假山芥俱假。<a id="a-LP"></a>假故论相入。<a id="a-LQ"></a>一中一切中。<a id="a-LR"></a>山芥俱中。<a id="a-LS"></a>中故论相入。<a id="a-LT"></a>空除见思即般若。<a id="a-LU"></a>假除无知即解脱。<a id="a-LV"></a>中除无明即法身。<a id="a-LW"></a>即一而三即三而一。<a id="a-LX"></a>如天三目。<a id="a-LY"></a>不纵不横名不思议一。<a id="a-LZ"></a>佛身不可思议下。<a id="a-La"></a>三结赞。<a id="a-Lb"></a>佛现神足时下。<a id="a-Lc"></a>第二明时众得益。<a id="a-Ld"></a>文中四益。<a id="a-Le"></a>一得佛花定。<a id="a-Lf"></a>即花藏法界定。<a id="a-Lg"></a>十恒河下。<a id="a-Lh"></a>二得成佛益也。<a id="a-Li"></a>三恒河沙下。<a id="a-Lj"></a>三得成菩萨益也。<a id="a-Lk"></a>十千下。<a id="a-Ll"></a>四得神通三昧也。<a id="a-Lm"></a>善男子下。<a id="a-Ln"></a>三叹教劝修。</p>
  <h2 id="aLo">受持品第七</h2>
  <p id="aLp">大章第四示弘经相貌。<a id="a-Lq"></a>言受持者。<a id="a-Lr"></a>大论云。<a id="a-Ls"></a>信力故闻而奉行为受。<a id="a-Lt"></a>念力故久久不失为持。<a id="a-Lu"></a>此品中正明十三法师受持般若。<a id="a-Lv"></a>又令他人受持故名受持品。<a id="a-Lw"></a>尔时月光下文三。<a id="a-Lx"></a>初问答须受持。<a id="a-Ly"></a>二劝诸王受持后众得益。<a id="a-Lz"></a>初文二。<a id="a-M0"></a>一月光请。<a id="a-M1"></a>二如来答。<a id="a-M2"></a>初文更二。<a id="a-M3"></a>一疑念。<a id="a-M4"></a>二正请。<a id="a-M5"></a>疑念中三佛。<a id="a-M6"></a>一见释迦现身即法身。<a id="a-M7"></a>二现宝满即报身。<a id="a-M8"></a>三见千花上佛即化身。<a id="a-M9"></a>问何以知然。<a id="a-MA"></a>答普贤观云。<a id="a-MB"></a>释迦牟尼佛名毗卢遮那。<a id="a-MC"></a>华严云。<a id="a-MD"></a>亦名释迦亦名舍那。<a id="a-ME"></a>大经云。<a id="a-MF"></a>我今此身即是法身。<a id="a-MG"></a>卢舍那此云净满。<a id="a-MH"></a>净即宝也。<a id="a-MI"></a>问梵网云。<a id="a-MJ"></a>舍那为本。<a id="a-MK"></a>今何言释迦为本。<a id="a-ML"></a>答梵网明迹本。<a id="a-MM"></a>此经明本迹。<a id="a-MN"></a>本迹虽殊不思议一也。<a id="a-MO"></a>问此经与法华宝塔品何异。<a id="a-MP"></a>答有同有异。<a id="a-MQ"></a>同者同明释迦为本。<a id="a-MR"></a>异者此经带方便。<a id="a-MS"></a>法华正直舍方便也。<a id="a-MT"></a>白佛言如是下。<a id="a-MU"></a>第二正问文二。<a id="a-MV"></a>先赞。<a id="a-MW"></a>不可以口说智解识识此法门也。<a id="a-MX"></a>云何诸下。<a id="a-MY"></a>二请也。<a id="a-MZ"></a>空者即般若智慧也。<a id="a-Ma"></a>由此智慧能得神通变化。<a id="a-Mb"></a>一切众生不知请佛开发也。<a id="a-Mc"></a>大牟尼言下。<a id="a-Md"></a>二如来答。<a id="a-Me"></a>答意但以菩萨上求下化为言。<a id="a-Mf"></a>解说方得此道。<a id="a-Mg"></a>开空甚多。<a id="a-Mh"></a>略说三种。<a id="a-Mi"></a>若色即是空开一切智。<a id="a-Mj"></a>空即是色开道种智。<a id="a-Mk"></a>色空不二开一切种智。<a id="a-Ml"></a>色若不空则见思惑。<a id="a-Mm"></a>空若不色。<a id="a-Mn"></a>即无知惑。<a id="a-Mo"></a>不得中道则无明惑。<a id="a-Mp"></a>三皆是门。<a id="a-Mq"></a>如是三观即三智开。<a id="a-Mr"></a>大略如是也。<a id="a-Ms"></a>文三。<a id="a-Mt"></a>初总标。<a id="a-Mu"></a>次别释。<a id="a-Mv"></a>后总结。<a id="a-Mw"></a>初文三。<a id="a-Mx"></a>一标文可见。<a id="a-My"></a>从习忍下。<a id="a-Mz"></a>二别叙。<a id="a-N0"></a>依谓依止。<a id="a-N1"></a>持谓摄持。<a id="a-N2"></a>言此法师为众生依止建立正法也。<a id="a-N3"></a>汝等大众下。<a id="a-N4"></a>三劝供养。<a id="a-N5"></a>善男子其法师者下。<a id="a-N6"></a>二别释十三法师。<a id="a-N7"></a>即为尔别。<a id="a-N8"></a>今初第一习种性法师文为五别。<a id="a-N9"></a>一标位。<a id="a-NA"></a>二辨差。<a id="a-NB"></a>三行业。<a id="a-NC"></a>四举劣明胜。<a id="a-ND"></a>五入位时节。<a id="a-NE"></a>今初第一法师习种性。<a id="a-NF"></a>标位也。<a id="a-NG"></a>若在家下。<a id="a-NH"></a>二辨差也。<a id="a-NI"></a>婆差即优婆塞也。<a id="a-NJ"></a>优婆差即优婆夷也。<a id="a-NK"></a>修行十善下。<a id="a-NL"></a>三明行业文三。<a id="a-NM"></a>初修十善行。<a id="a-NN"></a>谓十善即十信心也。<a id="a-NO"></a>自观己身下。<a id="a-NP"></a>二修不净行。<a id="a-NQ"></a>初观六大。<a id="a-NR"></a>次观诸根。<a id="a-NS"></a>后观三界。<a id="a-NT"></a>五情即五识。<a id="a-NU"></a>五受即苦乐忧喜舍也。<a id="a-NV"></a>住在佛家下。<a id="a-NW"></a>三生佛家行六和敬也。<a id="a-NX"></a>善男子习忍下。<a id="a-NY"></a>四举劣况胜文二。<a id="a-NZ"></a>先举劣次况胜。<a id="a-Na"></a>初文二。<a id="a-Nb"></a>先正释劣位。<a id="a-Nc"></a>法喻合可知。<a id="a-Nd"></a>虽以十千劫下。<a id="a-Ne"></a>二通伏难文二。<a id="a-Nf"></a>初征伏难。<a id="a-Ng"></a>三伏忍法云何。<a id="a-Nh"></a>向言有退有进。<a id="a-Ni"></a>而不可名字下。<a id="a-Nj"></a>二释。<a id="a-Nk"></a>通有三而不可名字故有退。<a id="a-Nl"></a>是定人者下。<a id="a-Nm"></a>二显其胜位文二。<a id="a-Nn"></a>初明得者。<a id="a-No"></a>谓十住菩萨初证生空理得圣人性。<a id="a-Np"></a>故名为定。<a id="a-Nq"></a>异前十信不定。<a id="a-Nr"></a>以十信未解纯修假入空观也。<a id="a-Ns"></a>必不起五逆下。<a id="a-Nt"></a>二明离过文四。<a id="a-Nu"></a>一不起五逆。<a id="a-Nv"></a>二不作六重。<a id="a-Nw"></a>三不作二十八轻。<a id="a-Nx"></a>四不谤佛法经典。<a id="a-Ny"></a>初文可见。<a id="a-Nz"></a>六重者。<a id="a-O0"></a>如优婆塞戒经第四卷受戒品说。<a id="a-O1"></a>一杀二盗三淫四妄语五沽酒。<a id="a-O2"></a>六说出家在家四众过失。<a id="a-O3"></a>二十八轻者。<a id="a-O4"></a>亦如优婆塞经说。<a id="a-O5"></a>一不供养父母师长。<a id="a-O6"></a>二专饮酒。<a id="a-O7"></a>三不能瞻病苦。<a id="a-O8"></a>四不能多少舍施。<a id="a-O9"></a>五见四众不起承迎礼拜。<a id="a-OA"></a>六见四众毁戒心生憍慢。<a id="a-OB"></a>七每月不能受持八戒供养三宝。<a id="a-OC"></a>八四十里中有讲不听。<a id="a-OD"></a>九受招提僧卧具床座。<a id="a-OE"></a>十疑水有虫故饮。<a id="a-OF"></a>十一险处独行。<a id="a-OG"></a>十二独宿尼寺。<a id="a-OH"></a>十三为财命打骂奴婢等。<a id="a-OI"></a>十四以残食施四众。<a id="a-OJ"></a>十五畜猫狸。<a id="a-OK"></a>十六畜象马等一切畜生。<a id="a-OL"></a>不作净施未受戒者。<a id="a-OM"></a>十七储畜长衣钵等。<a id="a-ON"></a>十八为身田作。<a id="a-OO"></a>十九市卖斗秤不平。<a id="a-OP"></a>二十非时行欲。<a id="a-OQ"></a>二十一不输王税。<a id="a-OR"></a>二十二犯国戒。<a id="a-OS"></a>二十三得新果菜不奉三宝。<a id="a-OT"></a>二十四僧若不听说法而辄自作。<a id="a-OU"></a>二十五道路上在一切出家人前行。<a id="a-OV"></a>二十六僧中时食遍为师长。<a id="a-OW"></a>二十七养蚕。<a id="a-OX"></a>二十八行逢病人不住瞻视付嘱所在而便舍去。<a id="a-OY"></a>佛法经书下。<a id="a-OZ"></a>四不谤佛法经典言非佛说也。<a id="a-Oa"></a>能以一阿僧下。<a id="a-Ob"></a>五入位时节。<a id="a-Oc"></a>日月岁数所不能知。<a id="a-Od"></a>故云阿僧祇。<a id="a-Oe"></a>僧伽陀位。<a id="a-Of"></a>此云离着也。<a id="a-Og"></a>复次性种下。<a id="a-Oh"></a>第二明性种性文三。<a id="a-Oi"></a>初标位。<a id="a-Oj"></a>初学名习习已成性。<a id="a-Ok"></a>故名性种性也。<a id="a-Ol"></a>行十慧观下。<a id="a-Om"></a>二辨差。<a id="a-On"></a>十慧观者。<a id="a-Oo"></a>四念处四。<a id="a-Op"></a>三善根七。<a id="a-Oq"></a>三世观十。<a id="a-Or"></a>如教化品中说。<a id="a-Os"></a>灭十颠倒者。<a id="a-Ot"></a>四念除四倒。<a id="a-Ou"></a>三善除三毒。<a id="a-Ov"></a>三世观除三世定执也。<a id="a-Ow"></a>我人知见。<a id="a-Ox"></a>是法上假立而非实也。<a id="a-Oy"></a>无定根者。<a id="a-Oz"></a>我法无定住处相。<a id="a-P0"></a>无自他相者。<a id="a-P1"></a>我自无体相上亦无也。<a id="a-P2"></a>以二阿僧下。<a id="a-P3"></a>三入位时节。<a id="a-P4"></a>波罗陀位者。<a id="a-P5"></a>此云守护。<a id="a-P6"></a>十行菩萨其行坚牢不失自性。<a id="a-P7"></a>以能从空入假不为假染能守自行故。<a id="a-P8"></a>复次道种下。<a id="a-P9"></a>第三明十回向菩萨文三。<a id="a-PA"></a>一标位。<a id="a-PB"></a>以其修中道正观故云道种性也。<a id="a-PC"></a>住坚忍中下。<a id="a-PD"></a>二辨差文二。<a id="a-PE"></a>先明观差别。<a id="a-PF"></a>观受五阴得五分法身。<a id="a-PG"></a>观三界得三空。<a id="a-PH"></a>观二谛得无常无生二忍。<a id="a-PI"></a>第十第一义谛即无生中道空也。<a id="a-PJ"></a>而受生三界下。<a id="a-PK"></a>二受报殊胜文三。<a id="a-PL"></a>初标可解。<a id="a-PM"></a>何以故。<a id="a-PN"></a>二征。<a id="a-PO"></a>已心寂灭云何受生也。<a id="a-PP"></a>业习果报下。<a id="a-PQ"></a>三释。<a id="a-PR"></a>由未登初地不断无明所薰。<a id="a-PS"></a>见爱犹在故得生也。<a id="a-PT"></a>复以三阿僧下。<a id="a-PU"></a>三入位时节。<a id="a-PV"></a>尔许时修方得初地。<a id="a-PW"></a>双照二谛故云平等圣人也。<a id="a-PX"></a>此地不退故云跋致。<a id="a-PY"></a>正者即证初地。<a id="a-PZ"></a>此因中说果也。<a id="a-Pa"></a>复次善觉下。<a id="a-Pb"></a>第四法师文五。<a id="a-Pc"></a>初标位文可见也。<a id="a-Pd"></a>住平等忍下。<a id="a-Pe"></a>二辨修行差别文二。<a id="a-Pf"></a>初明二智为相。<a id="a-Pg"></a>后显二智同异。<a id="a-Ph"></a>初文二。<a id="a-Pi"></a>先标章。<a id="a-Pj"></a>次别释。<a id="a-Pk"></a>初平等忍者。<a id="a-Pl"></a>即标实智。<a id="a-Pm"></a>双照有无而不染也。<a id="a-Pn"></a>四摄等标方便智也。<a id="a-Po"></a>入无相舍灭下。<a id="a-Pp"></a>二别释文二。<a id="a-Pq"></a>先释实相智。<a id="a-Pr"></a>后释方便智。<a id="a-Ps"></a>初文三。<a id="a-Pt"></a>一总举。<a id="a-Pu"></a>二别释。<a id="a-Pv"></a>后明离相。<a id="a-Pw"></a>今初文可见。<a id="a-Px"></a>于第一义谛下。<a id="a-Py"></a>二别释文三。<a id="a-Pz"></a>一法性无为亦名虚空。<a id="a-Q0"></a>无为缘理而灭下。<a id="a-Q1"></a>二择灭无为。<a id="a-Q2"></a>佛真智灭一切结无相无为。<a id="a-Q3"></a>住初忍时下。<a id="a-Q4"></a>三非择灭无为。<a id="a-Q5"></a>谓无相等法也。<a id="a-Q6"></a>无相无为下。<a id="a-Q7"></a>三明离有无二相。<a id="a-Q8"></a>无量方便下。<a id="a-Q9"></a>第二显方便智文二。<a id="a-QA"></a>初标可解。<a id="a-QB"></a>实相方便者下。<a id="a-QC"></a>二释有六种方便。<a id="a-QD"></a>今初明实相方便。<a id="a-QE"></a>次遍学方便。<a id="a-QF"></a>次回向方便。<a id="a-QG"></a>次自在方便。<a id="a-QH"></a>次一乘方便。<a id="a-QI"></a>次变化方便云云。<a id="a-QJ"></a>如是善男子下。<a id="a-QK"></a>第二重释二智同异文三。<a id="a-QL"></a>初结上异相者。<a id="a-QM"></a>先明实智相。<a id="a-QN"></a>初觉中道故云初觉智也。<a id="a-QO"></a>巧用不证下。<a id="a-QP"></a>是方便智相也。<a id="a-QQ"></a>譬如下。<a id="a-QR"></a>二举喻显非。<a id="a-QS"></a>明不一不二。<a id="a-QT"></a>而一一行成就者。<a id="a-QU"></a>三明行成就。<a id="a-QV"></a>以得即空即假即中。<a id="a-QW"></a>一行无量行无量行一行故云成就也。<a id="a-QX"></a>以得四阿下。<a id="a-QY"></a>第三明时节。<a id="a-QZ"></a>证初地施成就故云入功德藏门也。<a id="a-Qa"></a>无三界业下。<a id="a-Qb"></a>次生净土。<a id="a-Qc"></a>即方便有余及实报等土也。<a id="a-Qd"></a>常修舍观下。<a id="a-Qe"></a>第五登位。<a id="a-Qf"></a>以修舍故得施度满。<a id="a-Qg"></a>鸠摩罗伽。<a id="a-Qh"></a>此云胜怨。<a id="a-Qi"></a>以离三界及二乘怨也。<a id="a-Qj"></a>四宝藏者。<a id="a-Qk"></a>有人云。<a id="a-Ql"></a>三藏及杂藏也。<a id="a-Qm"></a>今但依胜鬘经。<a id="a-Qn"></a>一者无价藏菩萨乘也。<a id="a-Qo"></a>二者上价藏缘觉乘也。<a id="a-Qp"></a>三者中价藏声闻乘也。<a id="a-Qq"></a>四者下价藏人天乘也。<a id="a-Qr"></a>又亦四摄为四藏也。<a id="a-Qs"></a>复次德慧下。<a id="a-Qt"></a>第五法师也。<a id="a-Qu"></a>文三。<a id="a-Qv"></a>一标位者。<a id="a-Qw"></a>谓尸罗清净与慧俱生。<a id="a-Qx"></a>住于三德故名德慧也。<a id="a-Qy"></a>以四无量心下。<a id="a-Qz"></a>二辨观差别文三。<a id="a-R0"></a>初显地别行。<a id="a-R1"></a>为欲对治嗔等烦恼故修四等。<a id="a-R2"></a>灭三有嗔下。<a id="a-R3"></a>二明除障。<a id="a-R4"></a>依萨婆多宗嗔唯欲界。<a id="a-R5"></a>依成实宗嗔通三界。<a id="a-R6"></a>依法华譬喻品中上亦有嗔也。<a id="a-R7"></a>住中忍中下。<a id="a-R8"></a>三位分齐。<a id="a-R9"></a>顺忍中品也。<a id="a-RA"></a>以五阿僧下。<a id="a-RB"></a>三入位时节。<a id="a-RC"></a>阇陀波罗此云满足。<a id="a-RD"></a>亦名无畏。<a id="a-RE"></a>尸罗圆满故。<a id="a-RF"></a>复次明慧下。<a id="a-RG"></a>第六法师文三。<a id="a-RH"></a>初标位也。<a id="a-RI"></a>得忍成就故名明慧。<a id="a-RJ"></a>常以无相下。<a id="a-RK"></a>二辨观文三。<a id="a-RL"></a>一明地别行。<a id="a-RM"></a>知三世空为三明观也。<a id="a-RN"></a>尽三界痴烦恼者。<a id="a-RO"></a>二明除障也。<a id="a-RP"></a>得三明下三。<a id="a-RQ"></a>明位满足。<a id="a-RR"></a>常以六阿僧下。<a id="a-RS"></a>三明入位时节。<a id="a-RT"></a>伽罗陀者此云度边。<a id="a-RU"></a>度度等边也。<a id="a-RV"></a>复次尔焰下。<a id="a-RW"></a>第七法师也。<a id="a-RX"></a>文三。<a id="a-RY"></a>一标。<a id="a-RZ"></a>言尔焰者。<a id="a-Ra"></a>此云智母。<a id="a-Rb"></a>谓此地中能生禅智故云智母也。<a id="a-Rc"></a>修行顺法忍下。<a id="a-Rd"></a>二明地别行文三。<a id="a-Re"></a>一标住位。<a id="a-Rf"></a>言须陀洹者。<a id="a-Rg"></a>借小名大。<a id="a-Rh"></a>五见即五利使也。<a id="a-Ri"></a>常以天眼下。<a id="a-Rj"></a>二起通。<a id="a-Rk"></a>未具漏尽故但言五也。<a id="a-Rl"></a>于念念中下。<a id="a-Rm"></a>三灭障。<a id="a-Rn"></a>谓此位配初果故灭五见。<a id="a-Ro"></a>又亦是别入通意也。<a id="a-Rp"></a>亦以七阿下。<a id="a-Rq"></a>三入位时节。<a id="a-Rr"></a>复次胜达下。<a id="a-Rs"></a>第八法师也。<a id="a-Rt"></a>文三。<a id="a-Ru"></a>初标位。<a id="a-Rv"></a>深修禅定故得神通。<a id="a-Rw"></a>达色心法故名胜达。<a id="a-Rx"></a>于顺道忍下。<a id="a-Ry"></a>二明地中别行文三。<a id="a-Rz"></a>初明得无畏观。<a id="a-S0"></a>通达五相即一切智无畏。<a id="a-S1"></a>灭三界疑等烦恼。<a id="a-S2"></a>即漏尽无畏。<a id="a-S3"></a>知地地有所出等。<a id="a-S4"></a>即说尽苦道无异。<a id="a-S5"></a>有所不出等。<a id="a-S6"></a>即说障道无畏也。<a id="a-S7"></a>逆三界疑者。<a id="a-S8"></a>二除障也。<a id="a-S9"></a>修习无量功德下。<a id="a-SA"></a>三入位分齐。<a id="a-SB"></a>亦是借小说大。<a id="a-SC"></a>复集行入阿僧下。<a id="a-SD"></a>三修行分齐。<a id="a-SE"></a>复次常现真实下。<a id="a-SF"></a>第九法师也。<a id="a-SG"></a>文三。<a id="a-SH"></a>初标位。<a id="a-SI"></a>中道真明般若实故常现真实。<a id="a-SJ"></a>住顺忍中下。<a id="a-SK"></a>二别行。<a id="a-SL"></a>一切烦恼为集因。<a id="a-SM"></a>苦等名集业。<a id="a-SN"></a>此地中并尽也。<a id="a-SO"></a>诸法本空故非有。<a id="a-SP"></a>建立诸法故非无。<a id="a-SQ"></a>无有俱实故一相。<a id="a-SR"></a>实相亦如故无相。<a id="a-SS"></a>复于九阿下。<a id="a-ST"></a>三入位时节。<a id="a-SU"></a>乐力即愿力也。<a id="a-SV"></a>复次玄达菩萨下。<a id="a-SW"></a>第十法师也。<a id="a-SX"></a>文三。<a id="a-SY"></a>初标位者。<a id="a-SZ"></a>玄远也。<a id="a-Sa"></a>达通也。<a id="a-Sb"></a>此位得无生忍无功用心故云玄达也。<a id="a-Sc"></a>十阿僧下。<a id="a-Sd"></a>二入位时分灭三界习烦恼也。<a id="a-Se"></a>住第十地者。<a id="a-Sf"></a>即十三法师中第十法师地。<a id="a-Sg"></a>非谓十地菩萨也。<a id="a-Sh"></a>常行三空门下。<a id="a-Si"></a>三辨观差别。<a id="a-Sj"></a>行三空观弘佛三法藏故也。<a id="a-Sk"></a>复次等觉者下。<a id="a-Sl"></a>第十一法师也。<a id="a-Sm"></a>文三。<a id="a-Sn"></a>初标位。<a id="a-So"></a>行地中真俗双照名等觉者。<a id="a-Sp"></a>亦非第十一地之等觉也。<a id="a-Sq"></a>住无生下二明观差别文三。<a id="a-Sr"></a>一明有无观又二。<a id="a-Ss"></a>先配位也观心心下。<a id="a-St"></a>二正辨有无观文三。<a id="a-Su"></a>初别释文二。<a id="a-Sv"></a>先明寂而常用。<a id="a-Sw"></a>心心寂灭者。<a id="a-Sx"></a>念念空也。<a id="a-Sy"></a>即明寂义。<a id="a-Sz"></a>虽无相而相。<a id="a-T0"></a>虽无身而身。<a id="a-T1"></a>虽无知而知。<a id="a-T2"></a>此明用义。<a id="a-T3"></a>而用心下。<a id="a-T4"></a>二明用而常寂。<a id="a-T5"></a>在有常修空下。<a id="a-T6"></a>二合释有无。<a id="a-T7"></a>在有修空。<a id="a-T8"></a>释上用而常寂。<a id="a-T9"></a>处空常万化。<a id="a-TA"></a>释上寂而常用。<a id="a-TB"></a>双照一切法故者。<a id="a-TC"></a>三双结也。<a id="a-TD"></a>知是处非是处下。<a id="a-TE"></a>二明十力观。<a id="a-TF"></a>但明后一余行略之。<a id="a-TG"></a>而登摩诃罗伽位化一切国土众生。<a id="a-TH"></a>第三登位差别。<a id="a-TI"></a>摩诃罗伽此云大得。<a id="a-TJ"></a>或云龙象等。<a id="a-TK"></a>千阿僧下三明修行时节。<a id="a-TL"></a>复次慧光下。<a id="a-TM"></a>第十二法师文三。<a id="a-TN"></a>初标位者。<a id="a-TO"></a>以此地菩萨得无碍智。<a id="a-TP"></a>化诸众生现诸神通。<a id="a-TQ"></a>名为慧光神变也。<a id="a-TR"></a>住上上下。<a id="a-TS"></a>二明观差文四。<a id="a-TT"></a>今初配位。<a id="a-TU"></a>灭心心相者。<a id="a-TV"></a>一明灭心。<a id="a-TW"></a>灭意等名灭心。<a id="a-TX"></a>灭心数名灭相。<a id="a-TY"></a>法眼见下。<a id="a-TZ"></a>三明见境。<a id="a-Ta"></a>法眼见一切法。<a id="a-Tb"></a>即别明。<a id="a-Tc"></a>三眼色空见。<a id="a-Td"></a>即总明。<a id="a-Te"></a>三眼者佛法慧也。<a id="a-Tf"></a>慧眼见色空。<a id="a-Tg"></a>法眼见色假。<a id="a-Th"></a>佛眼见中道。<a id="a-Ti"></a>空假不二而二二而不二。<a id="a-Tj"></a>双照即不二而二。<a id="a-Tk"></a>双忘即二而不二。<a id="a-Tl"></a>举三眼对色二境。<a id="a-Tm"></a>见之一字总明三见之差别也。<a id="a-Tn"></a>见色空即空谛。<a id="a-To"></a>见色假即有谛。<a id="a-Tp"></a>双照即第一义谛。<a id="a-Tq"></a>此三约教有五。<a id="a-Tr"></a>一别入通。<a id="a-Ts"></a>以幻色为有见空为真。<a id="a-Tt"></a>非有非空为第一义。<a id="a-Tu"></a>二圆入通。<a id="a-Tv"></a>三谛同前。<a id="a-Tw"></a>加一切法趣。<a id="a-Tx"></a>三别教。<a id="a-Ty"></a>以幻有即空为俗。<a id="a-Tz"></a>不空为真。<a id="a-U0"></a>不有不空为中道。<a id="a-U1"></a>四圆入别中加一切法趣。<a id="a-U2"></a>五圆教三谛皆云一切法趣也。<a id="a-U3"></a>问菩萨地云何言佛眼。<a id="a-U4"></a>答法华云开佛知见。<a id="a-U5"></a>即别教初地圆教初住。<a id="a-U6"></a>发三种智。<a id="a-U7"></a>一正因理心发。<a id="a-U8"></a>用中道观开一切种智。<a id="a-U9"></a>二了因智心发。<a id="a-UA"></a>用即空观开一切智。<a id="a-UB"></a>三缘因善心发。<a id="a-UC"></a>用即假观开道种智。<a id="a-UD"></a>初地尚得。<a id="a-UE"></a>况九地耶。<a id="a-UF"></a>此但分得非具得也。<a id="a-UG"></a>以大愿力下。<a id="a-UH"></a>四生净土。<a id="a-UI"></a>万阿僧下。<a id="a-UJ"></a>三明入位时节。<a id="a-UK"></a>薄伽梵此云世尊。<a id="a-UL"></a>非真佛世尊。<a id="a-UM"></a>是补处世尊也。<a id="a-UN"></a>复次观佛菩萨下。<a id="a-UO"></a>第十三法师文四。<a id="a-UP"></a>一标位。<a id="a-UQ"></a>观佛菩萨者。<a id="a-UR"></a>若开妙觉。<a id="a-US"></a>此是等觉犹名菩萨。<a id="a-UT"></a>来至此地保为究竟。<a id="a-UU"></a>乃是未极更须观察。<a id="a-UV"></a>别佛犹有三十二品无明。<a id="a-UW"></a>智去圆佛尚远故云观也。<a id="a-UX"></a>通佛即有四十二品无明。<a id="a-UY"></a>此更远矣。<a id="a-UZ"></a>住寂灭忍者下。<a id="a-Ua"></a>二明证时分文四。<a id="a-Ub"></a>一配位者第五寂灭忍自有二别。<a id="a-Uc"></a>一下二上。<a id="a-Ud"></a>今第十地即是寂灭忍下品也。<a id="a-Ue"></a>从始发心下。<a id="a-Uf"></a>二经时多少。<a id="a-Ug"></a>谓从习种性至灌顶忍。<a id="a-Uh"></a>经百万阿僧祇劫也。<a id="a-Ui"></a>修百万下。<a id="a-Uj"></a>三辨修证。<a id="a-Uk"></a>登一切法下。<a id="a-Ul"></a>四明登位。<a id="a-Um"></a>一切法解脱者。<a id="a-Un"></a>真解脱也。<a id="a-Uo"></a>金刚台即金刚三昧。<a id="a-Up"></a>善男子下。<a id="a-Uq"></a>三对位辨别文五。<a id="a-Ur"></a>一伏断差别者。<a id="a-Us"></a>从习至顶三昧先明伏忍也。<a id="a-Ut"></a>而无相信下。<a id="a-Uu"></a>明断。<a id="a-Uv"></a>灭一切烦恼即大涅槃也。<a id="a-Uw"></a>生解脱即解脱智。<a id="a-Ux"></a>照即般若。<a id="a-Uy"></a>第一义。<a id="a-Uz"></a>即法身位。<a id="a-V0"></a>不名为见下。<a id="a-V1"></a>二信见异。<a id="a-V2"></a>先明不见也。<a id="a-V3"></a>所谓见者是萨婆若。<a id="a-V4"></a>次明见也。<a id="a-V5"></a>是故我从昔以来下。<a id="a-V6"></a>引证也。<a id="a-V7"></a>唯佛顿解下。<a id="a-V8"></a>三渐顿差别也。<a id="a-V9"></a>慧虽起灭下。<a id="a-VA"></a>四常无常异。<a id="a-VB"></a>无生则累无不遣。<a id="a-VC"></a>无灭则德无不圆。<a id="a-VD"></a>无生则断德。<a id="a-VE"></a>无灭则智德也。<a id="a-VF"></a>入理尽下。<a id="a-VG"></a>五等无等异。<a id="a-VH"></a>文中法喻合可解。<a id="a-VI"></a>常修一切下。<a id="a-VJ"></a>四明入定位。<a id="a-VK"></a>此中一切行满智慧满名功德藏。<a id="a-VL"></a>婆伽度位此云世尊。<a id="a-VM"></a>亦复常住佛慧三昧者。<a id="a-VN"></a>必应受修义言亦复。<a id="a-VO"></a>在别利物故云常住。<a id="a-VP"></a>善男子如是下。<a id="a-VQ"></a>大章第三结叹。<a id="a-VR"></a>明其施化与佛无异。<a id="a-VS"></a>佛告波斯匿王下。<a id="a-VT"></a>第二付王受持文四。<a id="a-VU"></a>一赞用劝持。<a id="a-VV"></a>二赞名劝持。<a id="a-VW"></a>三释劝所由。<a id="a-VX"></a>四称名付嘱初文二。<a id="a-VY"></a>一略叹。<a id="a-VZ"></a>二广叹。<a id="a-Va"></a>初文更四。<a id="a-Vb"></a>一举灭劝持。<a id="a-Vc"></a>一切国土下。<a id="a-Vd"></a>二明般若之力。<a id="a-Ve"></a>是故付嘱下。<a id="a-Vf"></a>三释付嘱所以。<a id="a-Vg"></a>以无王威力故。<a id="a-Vh"></a>故不付嘱也。<a id="a-Vi"></a>汝当受持下。<a id="a-Vj"></a>四别付月光也。<a id="a-Vk"></a>大王吾今所化下。<a id="a-Vl"></a>第二广叹劝持文二。<a id="a-Vm"></a>初标除难福生。<a id="a-Vn"></a>二问答分别。<a id="a-Vo"></a>今初文可解。<a id="a-Vp"></a>云何为七难下。<a id="a-Vq"></a>二问答分别。<a id="a-Vr"></a>先问可解。<a id="a-Vs"></a>日月失度下。<a id="a-Vt"></a>二答七难为七。<a id="a-Vu"></a>第一日月失度难。<a id="a-Vv"></a>谓时节变易多饥馑。<a id="a-Vw"></a>数量变易多刀兵。<a id="a-Vx"></a>色相变易多疫病也。<a id="a-Vy"></a>二十八下。<a id="a-Vz"></a>二星宿失度难也。<a id="a-W0"></a>大火烧国下。<a id="a-W1"></a>三灾火难也。<a id="a-W2"></a>大水漂没下。<a id="a-W3"></a>四雨水变异难也。<a id="a-W4"></a>大风吹杀万姓下。<a id="a-W5"></a>五恶风难也。<a id="a-W6"></a>天地国土下。<a id="a-W7"></a>六亢阳难也。<a id="a-W8"></a>四方贼来下。<a id="a-W9"></a>七恶贼难也。<a id="a-WA"></a>并如文可见。<a id="a-WB"></a>大王是般若下。<a id="a-WC"></a>第二赞名劝持文二。<a id="a-WD"></a>先赞名胜。<a id="a-WE"></a>后劝供养。<a id="a-WF"></a>初中辨三般若。<a id="a-WG"></a>心识之本即实相般若。<a id="a-WH"></a>王之父母即观照般若。<a id="a-WI"></a>以能生王慧解心故。<a id="a-WJ"></a>下六名即文字般若也。<a id="a-WK"></a>佛告大王下。<a id="a-WL"></a>二劝供养文二。<a id="a-WM"></a>先示供养法。<a id="a-WN"></a>后别明行住供养。<a id="a-WO"></a>初中皆言九者。<a id="a-WP"></a>九表众生苦。<a id="a-WQ"></a>幡者标显行得胜。<a id="a-WR"></a>明九苦之内建解脱胜幡也。<a id="a-WS"></a>九色花表九苦众生行般若因也。<a id="a-WT"></a>青黄赤白黑五尘花。<a id="a-WU"></a>地水火风四大花也。<a id="a-WV"></a>二丈表二谛。<a id="a-WW"></a>十灯表十善功德。<a id="a-WX"></a>各以般若展转相资成千智慧。<a id="a-WY"></a>高五丈明照五道也。<a id="a-WZ"></a>九玉箱表九苦居清净为法器。<a id="a-Wa"></a>九玉巾表九苦居众生得般若巾。<a id="a-Wb"></a>案者平喻实相般若。<a id="a-Wc"></a>以经置上者。<a id="a-Wd"></a>文字能令实理显也。<a id="a-We"></a>七宝者表七方便人皆为人宝也。<a id="a-Wf"></a>若王行时下。<a id="a-Wg"></a>二别明行住供养。<a id="a-Wh"></a>先明行供养。<a id="a-Wi"></a>若王住时下。<a id="a-Wj"></a>是明住供养也。<a id="a-Wk"></a>大王我今五眼下。<a id="a-Wl"></a>三释劝所由文二。<a id="a-Wm"></a>初明王福尽文可解。<a id="a-Wn"></a>大王若未来世下。<a id="a-Wo"></a>二明来世利益文三。<a id="a-Wp"></a>一举数可解。<a id="a-Wq"></a>一金刚吼菩萨下。<a id="a-Wr"></a>二别释可见。<a id="a-Ws"></a>是五大士下。<a id="a-Wt"></a>三结释也。<a id="a-Wu"></a>大王吾今三宝下。<a id="a-Wv"></a>四称名付嘱文三。<a id="a-Ww"></a>初总明付嘱可解。<a id="a-Wx"></a>憍萨罗国下。<a id="a-Wy"></a>二称名。<a id="a-Wz"></a>如是一切下。<a id="a-X0"></a>三结劝。<a id="a-X1"></a>时诸大众下。<a id="a-X2"></a>第三时众得益文五。<a id="a-X3"></a>一修罗益。<a id="a-X4"></a>时十六下。<a id="a-X5"></a>二人王益。<a id="a-X6"></a>益中初明八胜处。<a id="a-X7"></a>地水火风能造四大。<a id="a-X8"></a>青黄赤白所造。<a id="a-X9"></a>出离贪欲故名胜出。<a id="a-XA"></a>四大下。<a id="a-XB"></a>次明十一切处。<a id="a-XC"></a>地水火风青黄赤白空处识处。<a id="a-XD"></a>所缘觉广无处不入故也。<a id="a-XE"></a>三十忍是初地方便名初地相。<a id="a-XF"></a>第一义谛即初地。<a id="a-XG"></a>初地是九地相。<a id="a-XH"></a>故摄论颂云。<a id="a-XI"></a>如竹破初节余节速能破。<a id="a-XJ"></a>得初地真智诸地疾当成。<a id="a-XK"></a>舍凡身得六住身。<a id="a-XL"></a>舍七地分段报身得八地变易法身。<a id="a-XM"></a>故智论云。<a id="a-XN"></a>七舍生身肉身。<a id="a-XO"></a>此通教益也。<a id="a-XP"></a>十八梵天下。<a id="a-XQ"></a>三天益。<a id="a-XR"></a>修罗及天皆同益也。<a id="a-XS"></a>空花表人空。<a id="a-XT"></a>法性花表法空。<a id="a-XU"></a>此显伏忍。<a id="a-XV"></a>圣人花表信忍。<a id="a-XW"></a>顺花表顺忍。<a id="a-XX"></a>无生花表无生忍。<a id="a-XY"></a>四辨自在说法即法乐花。<a id="a-XZ"></a>下品寂灭忍也。<a id="a-Xa"></a>金刚三昧能断结使。<a id="a-Xb"></a>即一品寂灭忍。<a id="a-Xc"></a>其余一切众下。<a id="a-Xd"></a>四大众益。<a id="a-Xe"></a>心空花者。<a id="a-Xf"></a>定于三学之中名为心学。<a id="a-Xg"></a>心树花者。<a id="a-Xh"></a>观十二因缘生也。<a id="a-Xi"></a>六度花者。<a id="a-Xj"></a>十地行也。<a id="a-Xk"></a>妙觉花。<a id="a-Xl"></a>果行也。<a id="a-Xm"></a>十千菩萨下。<a id="a-Xn"></a>五名菩萨文二。<a id="a-Xo"></a>先明十千益可解。<a id="a-Xp"></a>次复有十亿下。<a id="a-Xq"></a>明成佛益。<a id="a-Xr"></a>此中成别教佛也。</p>
  <h2 id="aXs">嘱累品第八</h2>
  <p id="aXt">大章第三流通分。<a id="a-Xu"></a>嘱谓付嘱。<a id="a-Xv"></a>累谓凭累。<a id="a-Xw"></a>将此法付嘱国王。<a id="a-Xx"></a>凭其宣演故云嘱累品。<a id="a-Xy"></a>又付国王。<a id="a-Xz"></a>若有灾难凭此救度。<a id="a-Y0"></a>故云嘱累。<a id="a-Y1"></a>又付嘱此经。<a id="a-Y2"></a>令累代流行故名嘱累品。<a id="a-Y3"></a>问何不如大品付嘱声闻法华付嘱菩萨。<a id="a-Y4"></a>而乃付嘱国王耶。<a id="a-Y5"></a>答此佛随病设药。<a id="a-Y6"></a>以王国有灾厄弘宣得益故付嘱。<a id="a-Y7"></a>又百事大供养深广。<a id="a-Y8"></a>自非王力谁所能办。<a id="a-Y9"></a>故付嘱也。<a id="a-YA"></a>又王若不信法即不行。<a id="a-YB"></a>行法在王故付之也。<a id="a-YC"></a>佛告波斯匿王下文二。<a id="a-YD"></a>先付嘱诫敕。<a id="a-YE"></a>后依教奉持。<a id="a-YF"></a>初中更二。<a id="a-YG"></a>先明略付嘱。<a id="a-YH"></a>诫谓诫劝。<a id="a-YI"></a>敕谓教敕。<a id="a-YJ"></a>吾灭度后下。<a id="a-YK"></a>二广付嘱诫敕。<a id="a-YL"></a>初文二。<a id="a-YM"></a>初明付嘱。<a id="a-YN"></a>后明诫敕。<a id="a-YO"></a>初二先付时。<a id="a-YP"></a>后正明付人法。<a id="a-YQ"></a>今初也。<a id="a-YR"></a>八十年者。<a id="a-YS"></a>佛去百年内五人住持。<a id="a-YT"></a>一迦葉。<a id="a-YU"></a>二阿难。<a id="a-YV"></a>三末田地三人见佛在世相次住持。<a id="a-YW"></a>经六十年法行不灭。<a id="a-YX"></a>次商那和修。<a id="a-YY"></a>优波鞠多。<a id="a-YZ"></a>此二人不见佛相次住持。<a id="a-Ya"></a>经四十年威仪法灭。<a id="a-Yb"></a>故于此时言无佛法僧也。<a id="a-Yc"></a>言八百年者。<a id="a-Yd"></a>正法年内二十师住持佛法。<a id="a-Ye"></a>并是圣人法不灭。<a id="a-Yf"></a>第六百年马鸣菩萨。<a id="a-Yg"></a>第七百年龙树。<a id="a-Yh"></a>皆是菩萨法亦不灭。<a id="a-Yi"></a>八百年中邪宗极盛。<a id="a-Yj"></a>故于此时付嘱国王。<a id="a-Yk"></a>提婆菩萨声王鼓申法是也。<a id="a-Yl"></a>八千年者。<a id="a-Ym"></a>像法尽末法时。<a id="a-Yn"></a>众生信邪故法灭。<a id="a-Yo"></a>此经三宝下。<a id="a-Yp"></a>二明付人法更二。<a id="a-Yq"></a>初付法可解。<a id="a-Yr"></a>为三界众生下。<a id="a-Ys"></a>二付人也。<a id="a-Yt"></a>今教三行。<a id="a-Yu"></a>一空行。<a id="a-Yv"></a>二七贤行。<a id="a-Yw"></a>三十善行。<a id="a-Yx"></a>空即圣行。<a id="a-Yy"></a>七贤即七方便。<a id="a-Yz"></a>十善即凡行。<a id="a-Z0"></a>从深至浅也。<a id="a-Z1"></a>后五浊世下。<a id="a-Z2"></a>第二广辨七诫文为七。<a id="a-Z3"></a>一诫诸灭法过。<a id="a-Z4"></a>二诫坏四众行。<a id="a-Z5"></a>三诫禁不依法。<a id="a-Z6"></a>四诫自毁。<a id="a-Z7"></a>五诫使役。<a id="a-Z8"></a>六诫自咎。<a id="a-Z9"></a>七诫谬信。<a id="a-ZA"></a>今初第一诫诸灭法过文三。<a id="a-ZB"></a>初明灭法人。<a id="a-ZC"></a>次辨灭法过。<a id="a-ZD"></a>后结成过。<a id="a-ZE"></a>今初文二。<a id="a-ZF"></a>先明灭法时。<a id="a-ZG"></a>即五浊也。<a id="a-ZH"></a>一命浊。<a id="a-ZI"></a>二劫浊。<a id="a-ZJ"></a>三烦恼浊。<a id="a-ZK"></a>四见浊。<a id="a-ZL"></a>五众生浊。<a id="a-ZM"></a>文殊问经云。<a id="a-ZN"></a>十岁众生乃至千岁。<a id="a-ZO"></a>有短长为命浊。<a id="a-ZP"></a>饥馑疲病刀兵为劫浊。<a id="a-ZQ"></a>多有贪嗔痴名烦恼浊。<a id="a-ZR"></a>邪见戒取见取边见为见浊。<a id="a-ZS"></a>不孝不义讥师长等是众生浊。<a id="a-ZT"></a>比丘下。<a id="a-ZU"></a>二灭法人也。<a id="a-ZV"></a>明作制法下。<a id="a-ZW"></a>二辨灭法过文中。<a id="a-ZX"></a>先明制四正。<a id="a-ZY"></a>后明立四邪。<a id="a-ZZ"></a>制四正者。<a id="a-Za"></a>一不听出家。<a id="a-Zb"></a>二不听行道三不听造像。<a id="a-Zc"></a>四不听造塔。<a id="a-Zd"></a>立四邪者。<a id="a-Ze"></a>一立统制众。<a id="a-Zf"></a>二比丘地立白衣高座。<a id="a-Zg"></a>三兵奴为比丘。<a id="a-Zh"></a>四受别请也。<a id="a-Zi"></a>当知尔时下。<a id="a-Zj"></a>三结过也。<a id="a-Zk"></a>大王坏乱吾道下。<a id="a-Zl"></a>二诫坏四众行。<a id="a-Zm"></a>为王不行正法则佛道坏也。<a id="a-Zn"></a>大王法末世时下。<a id="a-Zo"></a>三诫禁不依法。<a id="a-Zp"></a>大王我灭度后下。<a id="a-Zq"></a>四诫自毁文三。<a id="a-Zr"></a>初自毁。<a id="a-Zs"></a>二起恶后招报。<a id="a-Zt"></a>初文二。<a id="a-Zu"></a>先法后喻。<a id="a-Zv"></a>今初文可见。<a id="a-Zw"></a>如师子身下。<a id="a-Zx"></a>二明喻也。<a id="a-Zy"></a>此喻如莲华面经。<a id="a-Zz"></a>佛告阿难。<a id="a-a0"></a>譬如师子命终身死。<a id="a-a1"></a>若空若地若水若陆。<a id="a-a2"></a>所有众生不敢食肉。<a id="a-a3"></a>惟师子身生诸虫。<a id="a-a4"></a>还自食师子之肉。<a id="a-a5"></a>阿难。<a id="a-a6"></a>我佛法中非余破坏。<a id="a-a7"></a>是比丘破我三大阿僧祇法。<a id="a-a8"></a>彼经但喻出家。<a id="a-a9"></a>此经通喻道俗。<a id="a-aA"></a>各坏我佛法下。<a id="a-aB"></a>二起恶。<a id="a-aC"></a>人坏佛教下。<a id="a-aD"></a>三招报文中。<a id="a-aE"></a>法喻合可见。<a id="a-aF"></a>六亲谓父母兄弟夫妻。<a id="a-aG"></a>喻有三。<a id="a-aH"></a>初二喻现报。<a id="a-aI"></a>后一喻生后报也。<a id="a-aJ"></a>大王未来世中下。<a id="a-aK"></a>五诫使役。<a id="a-aL"></a>大王未来世中下。<a id="a-aM"></a>六诫自咎也。<a id="a-aN"></a>大王未来世中下。<a id="a-aO"></a>七诫谬信。<a id="a-aP"></a>文中为四。<a id="a-aQ"></a>初示善。<a id="a-aR"></a>不坏正教曰流。<a id="a-aS"></a>开空法道曰通。<a id="a-aT"></a>能盛福智曰器也。<a id="a-aU"></a>诸恶比丘下。<a id="a-aV"></a>二示恶也。<a id="a-aW"></a>其王不别下。<a id="a-aX"></a>三谬信也。<a id="a-aY"></a>是为破佛下。<a id="a-aZ"></a>四示过也。<a id="a-aa"></a>尔时十六国王下。<a id="a-ab"></a>第二大众奉持文二。<a id="a-ac"></a>先奉持。<a id="a-ad"></a>次奉行。<a id="a-ae"></a>初文先伤感。<a id="a-af"></a>二嗟叹。<a id="a-ag"></a>初文二。<a id="a-ah"></a>先正明伤感。<a id="a-ai"></a>时诸国王等下。<a id="a-aj"></a>二受持也。<a id="a-ak"></a>尔时大众下。<a id="a-al"></a>二嗟叹。<a id="a-am"></a>伤此时也。<a id="a-an"></a>尔时无量大众中下。<a id="a-ao"></a>二奉行文五。<a id="a-ap"></a>先列。<a id="a-aq"></a>大众闻佛所说下。<a id="a-ar"></a>二明闻佛法义。<a id="a-as"></a>欢喜无量者。<a id="a-at"></a>三明欢喜也。<a id="a-au"></a>为佛作礼者。<a id="a-av"></a>四礼佛也。<a id="a-aw"></a>受持般若波罗蜜者。<a id="a-ax"></a>五奉行也。</p>
 </body>
</html>