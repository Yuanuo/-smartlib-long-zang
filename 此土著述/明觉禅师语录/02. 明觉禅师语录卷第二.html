<!doctype html>
<html id="z3IBX3q1cn" data-ver="2195">
 <head>
  <meta charset="utf-8">
  <meta author="惟蓋竺">
  <meta library="龙藏">
  <meta catalog="此土著述">
  <meta period="unknown">
 </head>
 <body>
  <h1 id="a1">明觉禅师语录卷第二</h1>
  <p id="a2">门人轸等编</p>
  <p id="a3">举古。</p>
  <p id="a4">举。<a id="a-5"></a>僧问赵州。<a id="a-6"></a>道人相见时如何。<a id="a-7"></a>州云。<a id="a-8"></a>呈漆器。<a id="a-9"></a>师云。<a id="a-A"></a>诸禅德。<a id="a-B"></a>还有识赵州底么。<a id="a-C"></a>出来相共商量若未能辩明。<a id="a-D"></a>大好从头举与儞点破。<a id="a-E"></a>四九三十六收。</p>
  <p id="aF">举。<a id="a-G"></a>临济示众云。<a id="a-H"></a>有一无位真人。<a id="a-I"></a>常在汝等面门出入。<a id="a-J"></a>初心未证据者。<a id="a-K"></a>看看。<a id="a-L"></a>时有僧问。<a id="a-M"></a>如何是无位真人。<a id="a-N"></a>临济下禅床擒住。<a id="a-O"></a>者僧拟议。<a id="a-P"></a>济托开云无位真人是什么干屎橛。<a id="a-Q"></a>雪峰闻云。<a id="a-R"></a>临济大似个白拈贼。<a id="a-S"></a>师云。<a id="a-T"></a>夫善窃者。<a id="a-U"></a>神鬼莫知。<a id="a-V"></a>既被雪峰觑破。<a id="a-W"></a>临济不是好手。<a id="a-X"></a>复召大众。<a id="a-Y"></a>雪窦今日换尔诸人眼睛了也。<a id="a-Z"></a>尔若不信。<a id="a-a"></a>各归寮舍。<a id="a-b"></a>自摸[打-丁+索]看。</p>
  <p id="ac">举。<a id="a-d"></a>僧侍立保福次。<a id="a-e"></a>福云。<a id="a-f"></a>尔得与么粗心。<a id="a-g"></a>福拈一块土与僧。<a id="a-h"></a>尔抛向门外着。<a id="a-i"></a>僧抛了却来云。<a id="a-j"></a>甚处是某甲粗心。<a id="a-k"></a>福云。<a id="a-l"></a>我见尔筑着磕着。<a id="a-m"></a>所以道尔粗心。<a id="a-n"></a>师云。<a id="a-o"></a>然则者僧被保福热瞒。<a id="a-p"></a>争奈真不掩伪曲不藏直。<a id="a-q"></a>雪窦将今视古。<a id="a-r"></a>于理不甘是尔者一队汉忽僧堂里来寮舍内出。<a id="a-s"></a>筑着磕着亦乃不知。<a id="a-t"></a>近来粗心转盛。<a id="a-u"></a>我若放过。<a id="a-v"></a>便见诸方检责。<a id="a-w"></a>师蓦拈拄杖下座。<a id="a-x"></a>大众一时走散。</p>
  <p id="ay">举。<a id="a-z"></a>雪峰敲观和尚门。<a id="a-10"></a>观云谁。<a id="a-11"></a>峰云。<a id="a-12"></a>凤凰儿。<a id="a-13"></a>观云。<a id="a-14"></a>作什么。<a id="a-15"></a>峰云。<a id="a-16"></a>鹐老观。<a id="a-17"></a>观便开门。<a id="a-18"></a>雪峰方入。<a id="a-19"></a>被观把住云。<a id="a-1A"></a>道道。<a id="a-1B"></a>峰拟议。<a id="a-1C"></a>被观推出。<a id="a-1D"></a>峰住后示众云。<a id="a-1E"></a>我当时若入得老观门。<a id="a-1F"></a>尔者一队噇酒糟汉。<a id="a-1G"></a>向甚处摸[打-丁+索]。<a id="a-1H"></a>有老宿云。<a id="a-1I"></a>雪峰徒有此语。<a id="a-1J"></a>当时入不得。<a id="a-1K"></a>如今也入不得。<a id="a-1L"></a>师云。<a id="a-1M"></a>者辜恩负德汉。<a id="a-1N"></a>有什么交涉。<a id="a-1O"></a>当时入不得。<a id="a-1P"></a>岂是教尔入。<a id="a-1Q"></a>今既摸[打-丁+索]不着。<a id="a-1R"></a>累他雪峰。<a id="a-1S"></a>俱在老观门下。<a id="a-1T"></a>举。<a id="a-1U"></a>临济侍立德山。<a id="a-1V"></a>山云。<a id="a-1W"></a>今日困。<a id="a-1X"></a>济云。<a id="a-1Y"></a>者老汉寱语作什么。<a id="a-1Z"></a>山便打。<a id="a-1a"></a>济掀倒绳床。<a id="a-1b"></a>山便休师云。<a id="a-1c"></a>二员作者。<a id="a-1d"></a>具啐啄同时眼。<a id="a-1e"></a>有啐啄同时用。<a id="a-1f"></a>雪窦拟向猛虎口中夺鹿。<a id="a-1g"></a>饥鹰爪下分兔。<a id="a-1h"></a>敢谓。<a id="a-1i"></a>临济德山二俱瞎汉。<a id="a-1j"></a>有人辩得。<a id="a-1k"></a>天下横行举。<a id="a-1l"></a>干峰和尚云。<a id="a-1m"></a>举一不得举二。<a id="a-1n"></a>放过一着落在第二。<a id="a-1o"></a>云门出众云。<a id="a-1p"></a>昨日有人从天台来。<a id="a-1q"></a>却往南岳去。<a id="a-1r"></a>峰下座云大众来日不要普请师云。<a id="a-1s"></a>看他作者吐露个消息。<a id="a-1t"></a>宛尔不同。<a id="a-1u"></a>若是瞌睡汉。<a id="a-1v"></a>递相钝致。<a id="a-1w"></a>乃拈起拄杖云。<a id="a-1x"></a>放过一着。<a id="a-1y"></a>便下座。</p>
  <p id="a1z">举。<a id="a-20"></a>玄沙云。<a id="a-21"></a>吾有正法眼藏。<a id="a-22"></a>付嘱摩诃大迦葉。<a id="a-23"></a>犹如话月。<a id="a-24"></a>曹溪竖拂。<a id="a-25"></a>犹如指月。<a id="a-26"></a>鼓山云。<a id="a-27"></a>月[口*爾]玄沙云。<a id="a-28"></a>者阿师就我觅月。<a id="a-29"></a>鼓山不肯。<a id="a-2A"></a>却归众云。<a id="a-2B"></a>道我就他觅月。<a id="a-2C"></a>师云。<a id="a-2D"></a>玄沙鼓山。<a id="a-2E"></a>如排百万军大阵。<a id="a-2F"></a>只抛瓦子相击。<a id="a-2G"></a>或有衲僧辩得。<a id="a-2H"></a>当知正法眼藏付嘱有在。</p>
  <p id="a2I">举。<a id="a-2J"></a>长庆云。<a id="a-2K"></a>净洁打垒了也。<a id="a-2L"></a>却近前就我觅。<a id="a-2M"></a>我劈脊与尔一棒。<a id="a-2N"></a>有一棒到尔。<a id="a-2O"></a>尔须生惭愧。<a id="a-2P"></a>无一棒到尔尔又向什么处会。<a id="a-2Q"></a>师云。<a id="a-2R"></a>雪窦即不然。<a id="a-2S"></a>净洁打叠了也。<a id="a-2T"></a>直须近前。<a id="a-2U"></a>我劈脊与尔一棒。<a id="a-2V"></a>有一棒到尔。<a id="a-2W"></a>尔即受屈。<a id="a-2X"></a>无一棒到尔。<a id="a-2Y"></a>与尔平。<a id="a-2Z"></a>出但与么会。</p>
  <p id="a2a">勘辩。</p>
  <p id="a2b">一日侍者报。<a id="a-2c"></a>有三人新到。<a id="a-2d"></a>从瑞岩来。<a id="a-2e"></a>师云。<a id="a-2f"></a>教伊大展坐具礼拜着。<a id="a-2g"></a>其僧方入门。<a id="a-2h"></a>师蓦拈起拄杖。<a id="a-2i"></a>僧云。<a id="a-2j"></a>某甲特来礼拜和尚师。<a id="a-2k"></a>云吽。<a id="a-2l"></a>吽那。<a id="a-2m"></a>个是参头一。<a id="a-2n"></a>僧近前问讯师。<a id="a-2o"></a>云尔。<a id="a-2p"></a>为什么失却本道公验僧云深。<a id="a-2q"></a>领和尚慈悲师。<a id="a-2r"></a>云过。<a id="a-2s"></a>者边立复问第二人。<a id="a-2t"></a>求朋须胜己。<a id="a-2u"></a>似我不如无。<a id="a-2v"></a>师以拄杖指参头云。<a id="a-2w"></a>尔为什么随者漆桶。<a id="a-2x"></a>僧云。<a id="a-2y"></a>某甲新戒。<a id="a-2z"></a>师亦约云。<a id="a-30"></a>过者边立。<a id="a-31"></a>又问第三人。<a id="a-32"></a>适来两个败阙了也。<a id="a-33"></a>尔堪作个什么。<a id="a-34"></a>僧拟议。<a id="a-35"></a>师便喝云。<a id="a-36"></a>过者边。<a id="a-37"></a>乃云。<a id="a-38"></a>据合一时埋却。<a id="a-39"></a>且念远来。<a id="a-3A"></a>参堂去。</p>
  <p id="a3B">问新到。<a id="a-3C"></a>寻师访道玩水游山。<a id="a-3D"></a>僧云。<a id="a-3E"></a>谢和尚顾问。<a id="a-3F"></a>师便喝鼻孔里秖对我。<a id="a-3G"></a>僧无对。<a id="a-3H"></a>师云。<a id="a-3I"></a>苦杀人来来。<a id="a-3J"></a>曾到雪窦么。<a id="a-3K"></a>僧云。<a id="a-3L"></a>不曾到。<a id="a-3M"></a>师打一棒云。<a id="a-3N"></a>他后不得讳却。</p>
  <p id="a3O">一日二人新到。<a id="a-3P"></a>师云。<a id="a-3Q"></a>座主衲僧。<a id="a-3R"></a>僧云。<a id="a-3S"></a>请和尚鉴。<a id="a-3T"></a>师云。<a id="a-3U"></a>一不成二不是。<a id="a-3V"></a>僧云。<a id="a-3W"></a>不劳如此。<a id="a-3X"></a>师云。<a id="a-3Y"></a>我且放过。<a id="a-3Z"></a>朝到西天暮归东土。<a id="a-3a"></a>作么生。<a id="a-3b"></a>僧无对。<a id="a-3c"></a>师云。<a id="a-3d"></a>杜衲僧。<a id="a-3e"></a>参堂去。</p>
  <p id="a3f">问新到。<a id="a-3g"></a>近离甚处。<a id="a-3h"></a>僧云。<a id="a-3i"></a>和尚道什么。<a id="a-3j"></a>师云。<a id="a-3k"></a>我问尔近离甚处。<a id="a-3l"></a>僧退身立。<a id="a-3m"></a>师云。<a id="a-3n"></a>克由叵耐不言来处。<a id="a-3o"></a>将拄杖来。<a id="a-3p"></a>僧云。<a id="a-3q"></a>某甲近离奉川。<a id="a-3r"></a>师云。<a id="a-3s"></a>打野榸汉。<a id="a-3t"></a>何不早与么道。<a id="a-3u"></a>复问第二人。<a id="a-3v"></a>尔也一处来。<a id="a-3w"></a>僧云。<a id="a-3x"></a>某甲近离大梅。<a id="a-3y"></a>师云。<a id="a-3z"></a>两段不同。<a id="a-40"></a>好与三十棒。<a id="a-41"></a>且放过。</p>
  <p id="a42">一日宗首座到。<a id="a-43"></a>方拟人事。<a id="a-44"></a>师约住云。<a id="a-45"></a>既知信之韬略。<a id="a-46"></a>便须拱手归降。<a id="a-47"></a>宗云。<a id="a-48"></a>今日败阙。<a id="a-49"></a>师云。<a id="a-4A"></a>剑刃未施。<a id="a-4B"></a>贼身已露。<a id="a-4C"></a>宗云。<a id="a-4D"></a>气急杀人。<a id="a-4E"></a>师云。<a id="a-4F"></a>败将不斩。<a id="a-4G"></a>宗云是。<a id="a-4H"></a>师云。<a id="a-4I"></a>礼拜着。<a id="a-4J"></a>宗云。<a id="a-4K"></a>三十年后有人举在。<a id="a-4L"></a>师云。<a id="a-4M"></a>已放尔过。</p>
  <p id="a4N">问听道者。<a id="a-4O"></a>久参事作么生。<a id="a-4P"></a>道者云。<a id="a-4Q"></a>青天白日。<a id="a-4R"></a>师云。<a id="a-4S"></a>乱走作什么。<a id="a-4T"></a>者便喝。<a id="a-4U"></a>师云。<a id="a-4V"></a>吃棒。<a id="a-4W"></a>者拟举手。<a id="a-4X"></a>师打一坐具云。<a id="a-4Y"></a>尔看者瞎汉乱与。</p>
  <p id="a4Z">一日五人新到。<a id="a-4a"></a>师云。<a id="a-4b"></a>尔总不消行脚。<a id="a-4c"></a>僧拟议。<a id="a-4d"></a>师云。<a id="a-4e"></a>一状领过。</p>
  <p id="a4f">有良周上座到。<a id="a-4g"></a>师作瞌睡势。<a id="a-4h"></a>僧云。<a id="a-4i"></a>新到相看。<a id="a-4j"></a>师不应。<a id="a-4k"></a>僧又云。<a id="a-4l"></a>新到相看。<a id="a-4m"></a>师高声云。<a id="a-4n"></a>阿谁。<a id="a-4o"></a>僧云新到。<a id="a-4p"></a>师云。<a id="a-4q"></a>已知参堂去。<a id="a-4r"></a>僧云。<a id="a-4s"></a>某甲是大龙受业。<a id="a-4t"></a>师喝云。<a id="a-4u"></a>漆桶谁识尔。<a id="a-4v"></a>僧便近前人事。<a id="a-4w"></a>师云。<a id="a-4x"></a>好好礼拜着。<a id="a-4y"></a>相看了。<a id="a-4z"></a>师云。<a id="a-50"></a>还识宗首座么。<a id="a-51"></a>僧云。<a id="a-52"></a>是师兄师云。<a id="a-53"></a>尔为什么钝致他。<a id="a-54"></a>僧云。<a id="a-55"></a>和尚休得也。<a id="a-56"></a>师云。<a id="a-57"></a>踏破草鞋汉。<a id="a-58"></a>不能打得尔。<a id="a-59"></a>且坐吃茶。</p>
  <p id="a5A">问僧。<a id="a-5B"></a>近离甚处。<a id="a-5C"></a>僧云天台。<a id="a-5D"></a>师云。<a id="a-5E"></a>还见智者么。<a id="a-5F"></a>僧云见。<a id="a-5G"></a>师云。<a id="a-5H"></a>为什么在我脚底。<a id="a-5I"></a>僧无语。<a id="a-5J"></a>师云脱空妄语。</p>
  <p id="a5K">问僧。<a id="a-5L"></a>近离甚处。<a id="a-5M"></a>僧云温州。<a id="a-5N"></a>师云。<a id="a-5O"></a>还识永嘉大师么。<a id="a-5P"></a>僧云。<a id="a-5Q"></a>是乡人。<a id="a-5R"></a>师云。<a id="a-5S"></a>与尔隔海。<a id="a-5T"></a>僧云酌然师云。<a id="a-5U"></a>而赤不如语直。<a id="a-5V"></a>僧无对。<a id="a-5W"></a>师云嘘。</p>
  <p id="a5X">师在大龙为知客。<a id="a-5Y"></a>李殿院到山茶话次问师。<a id="a-5Z"></a>知客是长老乡人。<a id="a-5a"></a>师云不敢。<a id="a-5b"></a>院云。<a id="a-5c"></a>且在者里不得乱走。<a id="a-5d"></a>师云。<a id="a-5e"></a>本为行脚。<a id="a-5f"></a>院云行脚为甚事。<a id="a-5g"></a>师云。<a id="a-5h"></a>看乱走底。<a id="a-5i"></a>院微笑。</p>
  <p id="a5j">师在池州景德为首座。<a id="a-5k"></a>时太守曾学士入院相访。<a id="a-5l"></a>茶果次。<a id="a-5m"></a>学士拈个枣子抛在地上。<a id="a-5n"></a>召师首座。<a id="a-5o"></a>师应诺。<a id="a-5p"></a>士云。<a id="a-5q"></a>古人道。<a id="a-5r"></a>不离当处常湛然。<a id="a-5s"></a>在那里。<a id="a-5t"></a>师指景德长老云。<a id="a-5u"></a>只者老子也不知落处。<a id="a-5v"></a>士云。<a id="a-5w"></a>首座知也不得无过。<a id="a-5x"></a>师云。<a id="a-5y"></a>明眼人难瞒。</p>
  <p id="a5z">师到太湖。<a id="a-60"></a>有余巡检。<a id="a-61"></a>请师并志依上座斋。<a id="a-62"></a>临起检问卑官今日命二衲僧斋。<a id="a-63"></a>得何果报。<a id="a-64"></a>师云。<a id="a-65"></a>图他一粒米。<a id="a-66"></a>失却半年粮。<a id="a-67"></a>依云。<a id="a-68"></a>临行方觉主人宽。<a id="a-69"></a>师召舍人。<a id="a-6A"></a>舍人抬头。<a id="a-6B"></a>师指依云。<a id="a-6C"></a>垛根衲子。<a id="a-6D"></a>斋他有甚益。<a id="a-6E"></a>巡检大笑。<a id="a-6F"></a>师便起去。</p>
  <p id="a6G">师赴雪窦。<a id="a-6H"></a>经过杭州。<a id="a-6I"></a>徐转运问师。<a id="a-6J"></a>雪窦名山。<a id="a-6K"></a>多有具眼底衲僧。<a id="a-6L"></a>忽相靠来。<a id="a-6M"></a>长老作么生支遣他。<a id="a-6N"></a>师高声召客司。<a id="a-6O"></a>司近前。<a id="a-6P"></a>师云。<a id="a-6Q"></a>运使问个什么。<a id="a-6R"></a>使云。<a id="a-6S"></a>推过来。<a id="a-6T"></a>师云。<a id="a-6U"></a>推过又争得。<a id="a-6V"></a>使无语。<a id="a-6W"></a>师云。<a id="a-6X"></a>彼此没便宜。<a id="a-6Y"></a>使又问。<a id="a-6Z"></a>长老几日渡钱塘江。<a id="a-6a"></a>师云。<a id="a-6b"></a>山僧未敢前去。<a id="a-6c"></a>使云。<a id="a-6d"></a>作个什么。<a id="a-6e"></a>师云。<a id="a-6f"></a>徐转运把断要津。<a id="a-6g"></a>使云。<a id="a-6h"></a>今日被长老揉我一上。<a id="a-6i"></a>师便辞退。</p>
  <p id="a6j">师在南岳福严为藏主。<a id="a-6k"></a>李殿院同雅长老入藏院。<a id="a-6l"></a>师出接殿。<a id="a-6m"></a>院云。<a id="a-6n"></a>藏主那。<a id="a-6o"></a>师云不敢。<a id="a-6p"></a>院云。<a id="a-6q"></a>藏中说着下官么。<a id="a-6r"></a>师云。<a id="a-6s"></a>目前可验。<a id="a-6t"></a>院云。<a id="a-6u"></a>验底事作么生。<a id="a-6v"></a>师云。<a id="a-6w"></a>不消一劄。<a id="a-6x"></a>院无语。<a id="a-6y"></a>师云。<a id="a-6z"></a>且请殿院归寮。<a id="a-70"></a>吃茶坐次。<a id="a-71"></a>山岚忽起。<a id="a-72"></a>雅云。<a id="a-73"></a>殿院游山。<a id="a-74"></a>恰阻烟雾。<a id="a-75"></a>院云。<a id="a-76"></a>灵峰圣迹。<a id="a-77"></a>为什么却有者个。<a id="a-78"></a>师云。<a id="a-79"></a>下方无。<a id="a-7A"></a>院拟道。<a id="a-7B"></a>雅云。<a id="a-7C"></a>藏主壮观福严。<a id="a-7D"></a>师云。<a id="a-7E"></a>和尚且莫开眼。<a id="a-7F"></a>院云。<a id="a-7G"></a>作家作家。<a id="a-7H"></a>师云。<a id="a-7I"></a>殿院尊重。<a id="a-7J"></a>时有道士秀才到院。<a id="a-7K"></a>又问。<a id="a-7L"></a>三教中那教最尊师乃起侧身而立。<a id="a-7M"></a>院云。<a id="a-7N"></a>有口何不道。<a id="a-7O"></a>师云。<a id="a-7P"></a>对夫子难言。<a id="a-7Q"></a>院云。<a id="a-7R"></a>休休便起。<a id="a-7S"></a>师云。<a id="a-7T"></a>适来造次。</p>
  <p id="a7U">师在舒州海会时。<a id="a-7V"></a>因看胥通判问。<a id="a-7W"></a>山中多少众。<a id="a-7X"></a>师云。<a id="a-7Y"></a>一百来僧。<a id="a-7Z"></a>胥云。<a id="a-7a"></a>既是海会。<a id="a-7b"></a>为甚只有百僧。<a id="a-7c"></a>师云。<a id="a-7d"></a>人贫智短。<a id="a-7e"></a>胥云更道。<a id="a-7f"></a>师云。<a id="a-7g"></a>他后有人举在。<a id="a-7h"></a>又问。<a id="a-7i"></a>山中长老每日说个什么。<a id="a-7j"></a>师云。<a id="a-7k"></a>路逢剑客。<a id="a-7l"></a>胥云吽。<a id="a-7m"></a>师便辞退。</p>
  <p id="a7n">师在明州。<a id="a-7o"></a>看曾学士坐次。<a id="a-7p"></a>士问。<a id="a-7q"></a>曾与清长老商量赵州勘破婆子话。<a id="a-7r"></a>端的有勘破处么。<a id="a-7s"></a>师云。<a id="a-7t"></a>清长老道个甚么。<a id="a-7u"></a>士云。<a id="a-7v"></a>又与么去也。<a id="a-7w"></a>师云。<a id="a-7x"></a>清长老且放过一着。<a id="a-7y"></a>学士还知天下衲僧出者婆子绻[袖-由+貴]不得么。<a id="a-7z"></a>士云。<a id="a-80"></a>者里别有个道处。<a id="a-81"></a>赵州若不勘。<a id="a-82"></a>破婆子。<a id="a-83"></a>一生受屈。<a id="a-84"></a>师云。<a id="a-85"></a>勘破了也。</p>
  <p id="a86">师与僧众入城缘化。<a id="a-87"></a>学士先有公文止绝僧道投刺。<a id="a-88"></a>师亦同例。<a id="a-89"></a>乃有颂寄士云。<a id="a-8A"></a>碧落烟凝雪乍睛。<a id="a-8B"></a>住山情绪寄重城。<a id="a-8C"></a>使君道在未相见。<a id="a-8D"></a>空恋甘棠影里行。<a id="a-8E"></a>学士回答云。<a id="a-8F"></a>劳劳世务逐浮沉。<a id="a-8G"></a>一性澄明亘古今。<a id="a-8H"></a>目击道存无阻隔。<a id="a-8I"></a>何须见面始知心。<a id="a-8J"></a>复令人请师。<a id="a-8K"></a>相见了。<a id="a-8L"></a>士云。<a id="a-8M"></a>道存无阻。<a id="a-8N"></a>因甚入来不得。<a id="a-8O"></a>师云。<a id="a-8P"></a>他后见别处长老。<a id="a-8Q"></a>学士不请举向伊。<a id="a-8R"></a>士云。<a id="a-8S"></a>举着又何妨。<a id="a-8T"></a>师云。<a id="a-8U"></a>山僧罪过。<a id="a-8V"></a>士云。<a id="a-8W"></a>好好。<a id="a-8X"></a>师云。<a id="a-8Y"></a>诺诺。</p>
  <p id="a8Z">学士解印后。<a id="a-8a"></a>师送到越州。<a id="a-8b"></a>住数日乃辞。<a id="a-8c"></a>士坚留。<a id="a-8d"></a>师云。<a id="a-8e"></a>归山住持不忘学士此日。<a id="a-8f"></a>士云。<a id="a-8g"></a>衲僧家爱把不定。<a id="a-8h"></a>师云。<a id="a-8i"></a>争得到者里。<a id="a-8j"></a>士无语。<a id="a-8k"></a>师云。<a id="a-8l"></a>已沐学士放辞。<a id="a-8m"></a>士云。<a id="a-8n"></a>容出城相送。<a id="a-8o"></a>师便退。<a id="a-8p"></a>士至客亭。<a id="a-8q"></a>排果子茶汤了。<a id="a-8r"></a>师问。<a id="a-8s"></a>学士自此一别。<a id="a-8t"></a>甚处再得相见。<a id="a-8u"></a>士云。<a id="a-8v"></a>长老何以对面忘却。<a id="a-8w"></a>师云。<a id="a-8x"></a>微僧心亦足矣。<a id="a-8y"></a>时广慧和尚复问。<a id="a-8z"></a>师自此一别。<a id="a-90"></a>甚处与学士再得相见。<a id="a-91"></a>师云。<a id="a-92"></a>直是千里万里。<a id="a-93"></a>于是取别。<a id="a-94"></a>士云。<a id="a-95"></a>善为道路。<a id="a-96"></a>师云。<a id="a-97"></a>诺诺。</p>
  <p id="a98">歌颂赠天衣长老。</p>
  <p id="a99">天衣长老无价之宝。<a id="a-9A"></a>金乌东升是何杲杲。<a id="a-9B"></a>他年或要儿孙。<a id="a-9C"></a>无端须入荒草。</p>
  <p id="a9D">寄妙果政长老。</p>
  <p id="a9E">有臾机宜太孤绝。<a id="a-9F"></a>冷澹情怀止金铁。<a id="a-9G"></a>游历不知参访谁。<a id="a-9H"></a>曾道天无第二月。<a id="a-9I"></a>近闻锁断奔驰问。<a id="a-9J"></a>何物拈来固其本。<a id="a-9K"></a>飞腾直上三十三。<a id="a-9L"></a>见不见兮为君困。<a id="a-9M"></a>中岩藏晦亦枯槁。<a id="a-9N"></a>年光休竞七十九。<a id="a-9O"></a>南北东西追古风。<a id="a-9P"></a>时有其人继其后。</p>
  <p id="a9Q">送宗侍者。</p>
  <p id="a9R">深忆韶阳示奇句。<a id="a-9S"></a>昔人到此犹不住。<a id="a-9T"></a>宗禅九万曾列程。<a id="a-9U"></a>吾想七闽还独步。<a id="a-9V"></a>重岩忽尔来扣门。<a id="a-9W"></a>自谓孤踪若断云。<a id="a-9X"></a>雪庭乍远虽多恨。<a id="a-9Y"></a>且有中峰月共分(斯句乃宗禅者离山日有作)如斯慷慨非希冀。<a id="a-9Z"></a>浩浩清风无处避。<a id="a-9a"></a>天上天下知不知。<a id="a-9b"></a>五叶千灯复何啻。</p>
  <p id="a9c">小溪赠溥禅者。</p>
  <p id="a9d">岁月将阑天光普寒。<a id="a-9e"></a>鄙叟复枕盘桓且难。<a id="a-9f"></a>万杉禅客来寻我。<a id="a-9g"></a>言意勤勤勉清堕。<a id="a-9h"></a>拂曙片帆重率归。<a id="a-9i"></a>百节四肢难负荷。<a id="a-9j"></a>风之泠泠潮之平平。<a id="a-9k"></a>强写离辞几不成。<a id="a-9l"></a>岩层落落旧知己。<a id="a-9m"></a>相见无忘极此情。</p>
  <p id="a9n">送清禅者。</p>
  <p id="a9o">有禅者兮旷发灵机。<a id="a-9p"></a>出洪都兮声光步随。<a id="a-9q"></a>一文一技不为用。<a id="a-9r"></a>方内方外谁论之。<a id="a-9s"></a>春风来兮何所别。<a id="a-9t"></a>何曾拂尽古岩雪。<a id="a-9u"></a>极目寥寥思远人。<a id="a-9v"></a>曹溪堪共此时饰。<a id="a-9w"></a>清兮清苦宜存历。<a id="a-9x"></a>亮兮辜马休同迹。<a id="a-9y"></a>弹指凋残六叶华。<a id="a-9z"></a>西山一去断消息。</p>
  <p id="aA0">送一禅者。</p>
  <p id="aA1">天得一地得一。<a id="a-A2"></a>王得一兮无等匹。<a id="a-A3"></a>谷得一兮归巨溟。<a id="a-A4"></a>应见三山皆岌岌。<a id="a-A5"></a>一得一又何必。<a id="a-A6"></a>今古不曾居丈室。<a id="a-A7"></a>千华影里复是谁。<a id="a-A8"></a>八面风清照红日。<a id="a-A9"></a>一禅一禅须记取。<a id="a-AA"></a>象骨龄难兮且相许。<a id="a-AB"></a>负石投针忽载来。<a id="a-AC"></a>拂袖双双便回去。</p>
  <p id="aAD">送全禅者。</p>
  <p id="aAE">有龙彪兮时之相宜。<a id="a-AF"></a>有艺行兮人之所归。<a id="a-AG"></a>东西武步兮复谁。<a id="a-AH"></a>是我上下。<a id="a-AI"></a>观方兮存机未机。<a id="a-AJ"></a>全禅全禅知不知。<a id="a-AK"></a>大施门开兮尘区可依。</p>
  <p id="aAL">送静山水。</p>
  <p id="aAM">松根石上曾唯我。<a id="a-AN"></a>四顾寥寥谁未可。<a id="a-AO"></a>岂知白凤传好音。<a id="a-AP"></a>抛却乱云千万朵。<a id="a-AQ"></a>溪山重叠春将暮。<a id="a-AR"></a>风递残华柳飞絮。<a id="a-AS"></a>金盂待月应有期。<a id="a-AT"></a>宝冠照水宁无据。<a id="a-AU"></a>静禅复记吾深嘱。<a id="a-AV"></a>彼兮国士真烈宿。<a id="a-AW"></a>相见从容莫等闲。<a id="a-AX"></a>人天景行存高躅。</p>
  <p id="aAY">寄藏主收禅者。</p>
  <p id="aAZ">新州出个卖樵者。<a id="a-Aa"></a>龙朔年中藏昼夜。<a id="a-Ab"></a>黄梅舂得古菱华。<a id="a-Ac"></a>不倚物兮便高拄。<a id="a-Ad"></a>秀禅拂拭无尘埃。<a id="a-Ae"></a>历尽诸难眼未开。<a id="a-Af"></a>交驰石上求文字。<a id="a-Ag"></a>争得孤峰却载来。<a id="a-Ah"></a>近还有个寻吾祖。<a id="a-Ai"></a>云在庐村深处住。<a id="a-Aj"></a>偷得邻家些子光。<a id="a-Ak"></a>用作千灯拟流布。<a id="a-Al"></a>呵呵呵。<a id="a-Am"></a>地久天长争奈何。</p>
  <p id="aAn">送云禅德。</p>
  <p id="aAo">中岩老兮八十一。<a id="a-Ap"></a>闲寄十年助辞笔。<a id="a-Aq"></a>纵夸步骤当此时。<a id="a-Ar"></a>岂免龙钟笑他日。<a id="a-As"></a>他时谁也流机变。<a id="a-At"></a>午夜寒蟾生水面。<a id="a-Au"></a>别有清光何处来。<a id="a-Av"></a>举目乱飞星斗转。<a id="a-Aw"></a>歌兮歌兮苦搜索。<a id="a-Ax"></a>远赠云禅愧标格。<a id="a-Ay"></a>黄梅席上追古风。<a id="a-Az"></a>高唱自知天地窄。</p>
  <p id="aB0">赠陆学士。</p>
  <p id="aB1">古之陆大夫。<a id="a-B2"></a>多集游方辈。<a id="a-B3"></a>今之陆使君。<a id="a-B4"></a>复与空生会。<a id="a-B5"></a>大国正搜罗。<a id="a-B6"></a>长剑今磨淬。<a id="a-B7"></a>或问清旷闲。<a id="a-B8"></a>不知若为对。</p>
  <p id="aB9">舟行。</p>
  <p id="aBA">孤舟选胜傍江千。<a id="a-BB"></a>乘兴幽游思未阑。<a id="a-BC"></a>向日望来春色晚。<a id="a-BD"></a>顺潮归去野情宽。<a id="a-BE"></a>高歌钓客收纶线。<a id="a-BF"></a>弄影沙禽刷羽翰。<a id="a-BG"></a>回想古祠无限意。<a id="a-BH"></a>海蟾初上逼人寒。</p>
  <p id="aBI">东轩偶作。</p>
  <p id="aBJ">丛竹小山些子境。<a id="a-BK"></a>偶来闲坐解疏慵。<a id="a-BL"></a>怡然纵目谁知我。<a id="a-BM"></a>胜入摩云千万峰。</p>
  <p id="aBN">明觉禅师后录。</p>
  <p id="aBO">上堂云。<a id="a-BP"></a>日日日东上。<a id="a-BQ"></a>日日日西没。<a id="a-BR"></a>循环三百六十。<a id="a-BS"></a>几个解知窠窟。<a id="a-BT"></a>放开精精冥冥。<a id="a-BU"></a>把定恍恍惚惚。<a id="a-BV"></a>君不见毗耶离城。<a id="a-BW"></a>彼上人一室。<a id="a-BX"></a>寥寥是何物。<a id="a-BY"></a>师召大众云。<a id="a-BZ"></a>高着眼。<a id="a-Ba"></a>便下座。</p>
  <p id="aBb">上堂云。<a id="a-Bc"></a>黄金为地白银为壁。<a id="a-Bd"></a>释迦老子不合向者里屙。<a id="a-Be"></a>师以拄杖拨一下云。<a id="a-Bf"></a>看看。<a id="a-Bg"></a>落尔诸人头上。</p>
  <p id="aBh">上堂云。<a id="a-Bi"></a>三千剑客今何在。<a id="a-Bj"></a>独许庄周致太平。<a id="a-Bk"></a>便下座。</p>
  <p id="aBl">一日云。<a id="a-Bm"></a>大众。<a id="a-Bn"></a>者一片田地。<a id="a-Bo"></a>分付来多时也。<a id="a-Bp"></a>尔诸人四至界畔。<a id="a-Bq"></a>犹未识在。<a id="a-Br"></a>若要中心一树子。<a id="a-Bs"></a>我也不惜。<a id="a-Bt"></a>良久云。<a id="a-Bu"></a>放憨作么。<a id="a-Bv"></a>便下座。</p>
  <p id="aBw">因雪示众云。<a id="a-Bx"></a>头上皑皑脚下皑皑。<a id="a-By"></a>金色尊者独上高台。<a id="a-Bz"></a>开眼造罪合眼受灾。<a id="a-C0"></a>如何如何天网恢恢。</p>
  <p id="aC1">上堂。<a id="a-C2"></a>众方集定。<a id="a-C3"></a>师云。<a id="a-C4"></a>勘破了也。<a id="a-C5"></a>便下座。</p>
  <p id="aC6">上堂。<a id="a-C7"></a>拈起拄杖云。<a id="a-C8"></a>物中眼眼中物。<a id="a-C9"></a>十方如来同此起出。<a id="a-CA"></a>还会么。<a id="a-CB"></a>瞎汉归堂。</p>
  <p id="aCC">上堂云。<a id="a-CD"></a>龙泉与刀斧。<a id="a-CE"></a>同铁利钝悬殊。<a id="a-CF"></a>驽骀与骥马。<a id="a-CG"></a>同途迟速有异。<a id="a-CH"></a>酌然酌然。<a id="a-CI"></a>一出一入。<a id="a-CJ"></a>半合半开。<a id="a-CK"></a>平展之流。<a id="a-CL"></a>试辩缁素。</p>
  <p id="aCM">上堂云。<a id="a-CN"></a>直得动地雨华。<a id="a-CO"></a>何如归堂向火。<a id="a-CP"></a>便下座。</p>
  <p id="aCQ">师一日晚参。<a id="a-CR"></a>于僧堂前立云。<a id="a-CS"></a>不打鼓上去不得。<a id="a-CT"></a>把却门入来不得。<a id="a-CU"></a>速道速道。<a id="a-CV"></a>大众。<a id="a-CW"></a>眼目定动。<a id="a-CX"></a>师以拄杖一时打趁。</p>
  <p id="aCY">上堂举。<a id="a-CZ"></a>云门大师云。<a id="a-Ca"></a>禅河随浪静。<a id="a-Cb"></a>山河大地不是浪。<a id="a-Cc"></a>师拈起拄杖云。<a id="a-Cd"></a>看看。<a id="a-Ce"></a>一处起千处百处没觜。<a id="a-Cf"></a>一处息千处百处不识。<a id="a-Cg"></a>还会么归堂。</p>
  <p id="aCh">上堂云。<a id="a-Ci"></a>见一则瞎汝眼。<a id="a-Cj"></a>知一则翳汝眼。<a id="a-Ck"></a>翳生则天上人间。<a id="a-Cl"></a>瞎却则三头六臂。<a id="a-Cm"></a>或若辩得。<a id="a-Cn"></a>许尔十字纵横。</p>
  <p id="aCo">上堂云。<a id="a-Cp"></a>以字不成八字。<a id="a-Cq"></a>不是优昙华正开。<a id="a-Cr"></a>嗅着无香气。<a id="a-Cs"></a>翻笑钓鱼船上客。<a id="a-Ct"></a>不爱南山爱鳖鼻。<a id="a-Cu"></a>僧问。<a id="a-Cv"></a>万里无云伸一问。<a id="a-Cw"></a>青天吃棒意如何。<a id="a-Cx"></a>师云。<a id="a-Cy"></a>军随印转。<a id="a-Cz"></a>僧云。<a id="a-D0"></a>恁么则在和尚手里。<a id="a-D1"></a>师云。<a id="a-D2"></a>利剑不斩死汉。</p>
  <p id="aD3">上堂云。<a id="a-D4"></a>春山叠乱青。<a id="a-D5"></a>春水漾虚碧。<a id="a-D6"></a>寥寥天地间。<a id="a-D7"></a>独立望何极。<a id="a-D8"></a>便下座。<a id="a-D9"></a>却顾谓侍者云。<a id="a-DA"></a>适来有人看方丈么。<a id="a-DB"></a>云有。<a id="a-DC"></a>师云。<a id="a-DD"></a>作贼人心虚。</p>
  <p id="aDE">上堂云。<a id="a-DF"></a>大无外小无内。<a id="a-DG"></a>半合半开成团成块。<a id="a-DH"></a>老胡既隔绝。<a id="a-DI"></a>衲子多违背。<a id="a-DJ"></a>从他千古万古长漫漫。<a id="a-DK"></a>填沟塞壑没人会。<a id="a-DL"></a>以拄杖卓地一下云。<a id="a-DM"></a>归堂。</p>
  <p id="aDN">一日上堂。<a id="a-DO"></a>众方集。<a id="a-DP"></a>以拄杖横按膝上云。<a id="a-DQ"></a>恁么会得。<a id="a-DR"></a>瞎却天下人眼。<a id="a-DS"></a>复抛下挂杖云。<a id="a-DT"></a>救取一半。<a id="a-DU"></a>便下座。</p>
  <p id="aDV">上堂云。<a id="a-DW"></a>十方无壁落。<a id="a-DX"></a>四面亦无门。<a id="a-DY"></a>净裸裸赤傻傻没可把。<a id="a-DZ"></a>灌溪老出头不得且致。<a id="a-Da"></a>我骑牛入尔鼻孔里。<a id="a-Db"></a>一般汉闻人恁么道。<a id="a-Dc"></a>若风过树头。<a id="a-Dd"></a>有什么共语处。</p>
  <p id="aDe">上堂云。<a id="a-Df"></a>一不定二不可。<a id="a-Dg"></a>上下四维春风包裹。<a id="a-Dh"></a>桃华杏华斗开。<a id="a-Di"></a>柳条桑条憋破。<a id="a-Dj"></a>可怜昔日灵云刚道迷逢达磨。<a id="a-Dk"></a>师拈起拄杖云。<a id="a-Dl"></a>灵云鼻孔穿了也。</p>
  <p id="aDm">上堂云。<a id="a-Dn"></a>垂丝千尺意在深潭。<a id="a-Do"></a>离钩三寸钓得一个是好手。<a id="a-Dp"></a>良久云。<a id="a-Dq"></a>负命者上钩来。</p>
  <p id="aDr">一日小参。<a id="a-Ds"></a>示众云。<a id="a-Dt"></a>须菩提岩中宴坐。<a id="a-Du"></a>诸天雨华赞叹。<a id="a-Dv"></a>尊者云。<a id="a-Dw"></a>空中雨华赞叹。<a id="a-Dx"></a>复是何人。<a id="a-Dy"></a>云我是梵天。<a id="a-Dz"></a>尊者云。<a id="a-E0"></a>汝云何赞叹。<a id="a-E1"></a>天云。<a id="a-E2"></a>我重尊者善说般若波罗蜜多。<a id="a-E3"></a>尊者云。<a id="a-E4"></a>我于般若未曾说一字。<a id="a-E5"></a>汝云何赞叹。<a id="a-E6"></a>天云。<a id="a-E7"></a>尊者无说。<a id="a-E8"></a>我乃无闻。<a id="a-E9"></a>无说无闻是真说般若波罗蜜多。<a id="a-EA"></a>又复动地雨华。<a id="a-EB"></a>师云。<a id="a-EC"></a>避喧求静处。<a id="a-ED"></a>世未有其方。<a id="a-EE"></a>他在岩中宴坐也。<a id="a-EF"></a>被者一队汉涂糊。<a id="a-EG"></a>伊更有者老把不住。<a id="a-EH"></a>问云。<a id="a-EI"></a>空中雨华赞叹复有何人。<a id="a-EJ"></a>早见败阙了也。<a id="a-EK"></a>我重尊者善说般若波罗蜜多。<a id="a-EL"></a>恶水蓦头泼。<a id="a-EM"></a>我于般若未曾说一字。<a id="a-EN"></a>草里走。<a id="a-EO"></a>尊者无说我乃无闻。<a id="a-EP"></a>识甚么好恶。<a id="a-EQ"></a>总似者般底。<a id="a-ER"></a>何处有今日。<a id="a-ES"></a>师复召大众。<a id="a-ET"></a>云窦幸是无事人。<a id="a-EU"></a>尔来者里觅个甚么。<a id="a-EV"></a>以拄杖一时趁下。</p>
  <p id="aEW">上堂举。<a id="a-EX"></a>僧问赵州。<a id="a-EY"></a>至道无难唯嫌拣择。<a id="a-EZ"></a>是时人窠窟否州云。<a id="a-Ea"></a>曾有人问我。<a id="a-Eb"></a>直得五年分疏不下。<a id="a-Ec"></a>师云。<a id="a-Ed"></a>识语不能转死却了也。<a id="a-Ee"></a>好与二十棒者棒须有分付处。<a id="a-Ef"></a>尔若辩不出。<a id="a-Eg"></a>且放此话大行。</p>
  <p id="aEh">云众云。<a id="a-Ei"></a>春力不到处。<a id="a-Ej"></a>枯树亦生华。<a id="a-Ek"></a>九年人不识。<a id="a-El"></a>几度过流沙。<a id="a-Em"></a>便下座。</p>
  <p id="aEn">有时云。<a id="a-Eo"></a>马祖升堂。<a id="a-Ep"></a>百丈卷席。<a id="a-Eq"></a>正令不从。<a id="a-Er"></a>拗曲为直。</p>
  <p id="aEs">上堂云。<a id="a-Et"></a>似地擎山不知山之孤峻。<a id="a-Eu"></a>如石含玉。<a id="a-Ev"></a>不知玉之无瑕。<a id="a-Ew"></a>昼行三千夜行八百。<a id="a-Ex"></a>是我寻常用底。<a id="a-Ey"></a>拈放一边。<a id="a-Ez"></a>尔诸人向甚处见盘山。<a id="a-F0"></a>速道速道。</p>
  <p id="aF1">上堂举。<a id="a-F2"></a>僧问赵州。<a id="a-F3"></a>二龙争珠谁是得者。<a id="a-F4"></a>州云。<a id="a-F5"></a>老僧只管看。<a id="a-F6"></a>师云。<a id="a-F7"></a>看即不无。<a id="a-F8"></a>争即不得。<a id="a-F9"></a>且道扶者僧扶赵州。</p>
  <p id="aFA">上堂云。<a id="a-FB"></a>不是金色头陀。<a id="a-FC"></a>有理也无雪处。<a id="a-FD"></a>便下座。</p>
  <p id="aFE">一日示众云。<a id="a-FF"></a>城东老母。<a id="a-FG"></a>与佛同时而生。<a id="a-FH"></a>一世共处而不欲见佛。<a id="a-FI"></a>每见佛来即便回避。<a id="a-FJ"></a>周回上下皆避不及。<a id="a-FK"></a>乃以手掩面。<a id="a-FL"></a>十指掌中悉皆见佛。<a id="a-FM"></a>诸上座。<a id="a-FN"></a>他虽是个老婆。<a id="a-FO"></a>宛有丈夫之作。<a id="a-FP"></a>既知回避。<a id="a-FQ"></a>稍难不免吞声饮气。<a id="a-FR"></a>如今不欲见佛即许尔切忌以手掩面。<a id="a-FS"></a>何以明眼底觑着。<a id="a-FT"></a>将谓雪窦门下。<a id="a-FU"></a>教尔学老婆禅。</p>
  <p id="aFV">举。<a id="a-FW"></a>黄檗入堂。<a id="a-FX"></a>于南泉位中坐。<a id="a-FY"></a>泉问。<a id="a-FZ"></a>长老甚年中行道。<a id="a-Fa"></a>檗云。<a id="a-Fb"></a>威音王已前泉云。<a id="a-Fc"></a>犹是王老师儿孙下去。<a id="a-Fd"></a>檗便起去。<a id="a-Fe"></a>师云。<a id="a-Ff"></a>可惜王老师只见锥头利。<a id="a-Fg"></a>我当时若作南泉。<a id="a-Fh"></a>待伊道威音王已前即便于第二位坐令黄檗一生起不得。<a id="a-Fi"></a>虽然如此。<a id="a-Fj"></a>也须救取南泉。</p>
  <p id="aFk">举。<a id="a-Fl"></a>药山久不上堂。<a id="a-Fm"></a>知事白云。<a id="a-Fn"></a>大众久思和尚示诲。<a id="a-Fo"></a>山云。<a id="a-Fp"></a>教槌钟着。<a id="a-Fq"></a>大众方集。<a id="a-Fr"></a>山便掩却门。<a id="a-Fs"></a>知事咨白。<a id="a-Ft"></a>既许为大众上堂。<a id="a-Fu"></a>为什么一言不施。<a id="a-Fv"></a>山云。<a id="a-Fw"></a>经有经师。<a id="a-Fx"></a>论有论师。<a id="a-Fy"></a>争怪得老僧。<a id="a-Fz"></a>师云。<a id="a-G0"></a>可惜药山老汉。<a id="a-G1"></a>平地上吃扑。<a id="a-G2"></a>尽大地人扶不起。</p>
  <p id="aG3">举。<a id="a-G4"></a>石巩曾为猎人。<a id="a-G5"></a>趁一鹿从马大师庵前过。<a id="a-G6"></a>问云。<a id="a-G7"></a>还见我鹿么。<a id="a-G8"></a>大师云。<a id="a-G9"></a>尔是甚人。<a id="a-GA"></a>巩云。<a id="a-GB"></a>我是猎人。<a id="a-GC"></a>马云。<a id="a-GD"></a>尔还解射也无。<a id="a-GE"></a>云解射。<a id="a-GF"></a>马云。<a id="a-GG"></a>一箭射几个。<a id="a-GH"></a>云一箭射一个。<a id="a-GI"></a>马云。<a id="a-GJ"></a>尔不解射。<a id="a-GK"></a>巩云。<a id="a-GL"></a>和尚莫解射否。<a id="a-GM"></a>云我解射。<a id="a-GN"></a>巩云。<a id="a-GO"></a>和尚一箭射几个。<a id="a-GP"></a>马云。<a id="a-GQ"></a>我一箭射一群。<a id="a-GR"></a>巩云。<a id="a-GS"></a>彼此生命。<a id="a-GT"></a>何用射他。<a id="a-GU"></a>马云。<a id="a-GV"></a>尔既如是。<a id="a-GW"></a>何不自射。<a id="a-GX"></a>巩云。<a id="a-GY"></a>若教某甲自射。<a id="a-GZ"></a>直是无下手处。<a id="a-Ga"></a>马云。<a id="a-Gb"></a>者汉无明烦恼顿歇。<a id="a-Gc"></a>巩于是以刀断其发。<a id="a-Gd"></a>在庵给侍。<a id="a-Ge"></a>师云。<a id="a-Gf"></a>马大师一箭射一群。<a id="a-Gg"></a>信彩射得。<a id="a-Gh"></a>有甚用处。<a id="a-Gi"></a>不如他石巩一箭射一个。<a id="a-Gj"></a>却是好手。<a id="a-Gk"></a>雪窦今日效古人之作。<a id="a-Gl"></a>拟放一箭。<a id="a-Gm"></a>高声喝云。<a id="a-Gn"></a>看箭。<a id="a-Go"></a>复云。<a id="a-Gp"></a>中也。<a id="a-Gq"></a>便下座。</p>
  <p id="aGr">举。<a id="a-Gs"></a>同光帝命诸禅师坐次云。<a id="a-Gt"></a>朕收得中原之宝。<a id="a-Gu"></a>只是无人酬价。<a id="a-Gv"></a>兴化云。<a id="a-Gw"></a>如何是陛下中原之宝。<a id="a-Gx"></a>帝以两手畏襆头脚。<a id="a-Gy"></a>化云。<a id="a-Gz"></a>君王之宝谁敢酬价。<a id="a-H0"></a>师云。<a id="a-H1"></a>至尊所得只可傍观。<a id="a-H2"></a>若非兴化作家。<a id="a-H3"></a>往往高价酬却。</p>
  <p id="aH4">一日上堂。<a id="a-H5"></a>良久云。<a id="a-H6"></a>大施门开无拥塞。<a id="a-H7"></a>忽然有个衲子出来。<a id="a-H8"></a>雪窦倒退八百。<a id="a-H9"></a>何以临危不悚人。<a id="a-HA"></a>便下座。</p>
  <p id="aHB">举。<a id="a-HC"></a>保寿问胡钉铰云。<a id="a-HD"></a>莫便是胡钉铰。<a id="a-HE"></a>云不敢。<a id="a-HF"></a>寿云。<a id="a-HG"></a>还钉得虚空么。<a id="a-HH"></a>云请和尚打破将来寿便打铰云。<a id="a-HI"></a>莫错打某甲。<a id="a-HJ"></a>寿云。<a id="a-HK"></a>向后遇多口阿师。<a id="a-HL"></a>与尔点破去在。<a id="a-HM"></a>后至赵州举前话。<a id="a-HN"></a>问云。<a id="a-HO"></a>不知某甲过在甚处。<a id="a-HP"></a>赵州云。<a id="a-HQ"></a>只者一缝。<a id="a-HR"></a>尚不奈何胡钉铰。<a id="a-HS"></a>于此有省。<a id="a-HT"></a>师云。<a id="a-HU"></a>雪窦要打者三个汉。<a id="a-HV"></a>第一赵州。<a id="a-HW"></a>不合瞎却胡钉铰眼第二保寿。<a id="a-HX"></a>不能塞断赵州口。<a id="a-HY"></a>第三胡钉铰。<a id="a-HZ"></a>放过保寿。<a id="a-Ha"></a>师蓦拈起拄杖云。<a id="a-Hb"></a>更有一个。<a id="a-Hc"></a>大众一时走退。<a id="a-Hd"></a>师击绳床一下。<a id="a-He"></a>便起去。</p>
  <p id="aHf">上堂。<a id="a-Hg"></a>善财别后谁相访。<a id="a-Hh"></a>楼阁门开竟日闲。<a id="a-Hi"></a>便下座。</p>
  <p id="aHj">举。<a id="a-Hk"></a>肃宗帝问国师。<a id="a-Hl"></a>百年后所须何物。<a id="a-Hm"></a>国师云与老僧作个无缝塔子。<a id="a-Hn"></a>帝曰。<a id="a-Ho"></a>请师塔样。<a id="a-Hp"></a>国师良久云。<a id="a-Hq"></a>会么。<a id="a-Hr"></a>帝云不会。<a id="a-Hs"></a>国师。<a id="a-Ht"></a>云。<a id="a-Hu"></a>吾有付法弟子耽源。<a id="a-Hv"></a>却谙此事。<a id="a-Hw"></a>请诏问之。<a id="a-Hx"></a>国师迁化后。<a id="a-Hy"></a>帝诏耽源。<a id="a-Hz"></a>问此意如何。<a id="a-I0"></a>源云。<a id="a-I1"></a>湘之南潭之北。<a id="a-I2"></a>中有黄金充一国。<a id="a-I3"></a>无影树下合同船。<a id="a-I4"></a>琉璃殿上无知识。<a id="a-I5"></a>师云。<a id="a-I6"></a>肃宗不会且致。<a id="a-I7"></a>耽源还会么。<a id="a-I8"></a>只消个请师塔样。<a id="a-I9"></a>尽西天此土诸位祖师。<a id="a-IA"></a>遭者一拶。<a id="a-IB"></a>不免将南作北。<a id="a-IC"></a>有傍不肯底出来。<a id="a-ID"></a>我要问尔。<a id="a-IE"></a>那个是无缝塔。</p>
  <p id="aIF">举。<a id="a-IG"></a>云门与长庆在雪峰日。<a id="a-IH"></a>因举。<a id="a-II"></a>石巩见僧便云。<a id="a-IJ"></a>看箭。<a id="a-IK"></a>三平到。<a id="a-IL"></a>遂擘开胸。<a id="a-IM"></a>巩云。<a id="a-IN"></a>三十年一张弓。<a id="a-IO"></a>两下箭只射得半个圣人。<a id="a-IP"></a>云门问长庆。<a id="a-IQ"></a>作么生道免得石巩唤作半个圣人。<a id="a-IR"></a>庆云。<a id="a-IS"></a>若不还价争辩真伪。<a id="a-IT"></a>云门云。<a id="a-IU"></a>入水始知有长人。<a id="a-IV"></a>师云。<a id="a-IW"></a>石巩要先拗折不难。<a id="a-IX"></a>争奈三平中的了也。<a id="a-IY"></a>然则老宿要活三平。<a id="a-IZ"></a>且未免张弓架箭。</p>
  <p id="aIa">上堂云。<a id="a-Ib"></a>一华开天下春。<a id="a-Ic"></a>古佛为甚么不着便尔。<a id="a-Id"></a>若透得救取天下老宿。<a id="a-Ie"></a>忽若有个衲僧出来云。<a id="a-If"></a>和尚且自救也。<a id="a-Ig"></a>许伊是金毛狮子。</p>
  <p id="aIh">举。<a id="a-Ii"></a>舍利弗问须菩提。<a id="a-Ij"></a>梦中说六波罗蜜。<a id="a-Ik"></a>与觉时同别。<a id="a-Il"></a>须菩提云。<a id="a-Im"></a>此义幽深吾不能说。<a id="a-In"></a>此会有弥勒大士。<a id="a-Io"></a>汝往彼问。<a id="a-Ip"></a>师云。<a id="a-Iq"></a>当时若不放过。<a id="a-Ir"></a>随后与一劄。<a id="a-Is"></a>谁名弥勒。<a id="a-It"></a>谁是弥勒者。<a id="a-Iu"></a>便见冰消瓦得。</p>
  <p id="aIv">举。<a id="a-Iw"></a>傅大士云。<a id="a-Ix"></a>要知佛去处。<a id="a-Iy"></a>师云。<a id="a-Iz"></a>三生六十劫。<a id="a-J0"></a>末后一句天下衲僧跳不出。<a id="a-J1"></a>直饶口拄壁上汉。<a id="a-J2"></a>别有一窍勘过了打。</p>
  <p id="aJ3">举。<a id="a-J4"></a>紫湖和尚山门立一牌。<a id="a-J5"></a>牌上有字云。<a id="a-J6"></a>紫湖有狗。<a id="a-J7"></a>上取人头。<a id="a-J8"></a>中取人腰。<a id="a-J9"></a>下取人脚。<a id="a-JA"></a>拟议则丧身失命。<a id="a-JB"></a>时见新到。<a id="a-JC"></a>便喝看狗。<a id="a-JD"></a>僧才回首。<a id="a-JE"></a>湖便归方丈。<a id="a-JF"></a>师云。<a id="a-JG"></a>众中总道。<a id="a-JH"></a>者僧着一口。<a id="a-JI"></a>着即着了也。<a id="a-JJ"></a>争奈者僧在。<a id="a-JK"></a>敢问诸人。<a id="a-JL"></a>紫湖狗著者便死。<a id="a-JM"></a>因甚么者僧犹在。<a id="a-JN"></a>若无知方眼救得者僧。<a id="a-JO"></a>设使紫湖出世。<a id="a-JP"></a>咬杀百千万个。<a id="a-JQ"></a>有甚益。<a id="a-JR"></a>我当时若见。<a id="a-JS"></a>先斫下牌。<a id="a-JT"></a>然后入院。<a id="a-JU"></a>待者老汉喝云看狗。<a id="a-JV"></a>与伊放出个焦尾大虫。<a id="a-JW"></a>如今诸人要见么。<a id="a-JX"></a>日势稍晚。<a id="a-JY"></a>归堂。</p>
  <p id="aJZ">上堂云。<a id="a-Ja"></a>国无定乱之剑。<a id="a-Jb"></a>四海晏清也。<a id="a-Jc"></a>不是分外。<a id="a-Jd"></a>还有梯山入贡底么。</p>
  <p id="aJe">因。<a id="a-Jf"></a>中山主为师煎茶。<a id="a-Jg"></a>师问僧。<a id="a-Jh"></a>尔随例吃茶。<a id="a-Ji"></a>将何报答。<a id="a-Jj"></a>僧云。<a id="a-Jk"></a>因风吹火。<a id="a-Jl"></a>师不肯。<a id="a-Jm"></a>自代云。<a id="a-Jn"></a>难为和尚。<a id="a-Jo"></a>复云。<a id="a-Jp"></a>还会么。<a id="a-Jq"></a>僧云不会。<a id="a-Jr"></a>师云。<a id="a-Js"></a>尔也须煎一会茶始得。</p>
  <p id="aJt">举。<a id="a-Ju"></a>长庆示众云。<a id="a-Jv"></a>撞着道伴交肩过。<a id="a-Jw"></a>一生参学事毕。<a id="a-Jx"></a>师云。<a id="a-Jy"></a>是即是。<a id="a-Jz"></a>针不劄风不入。<a id="a-K0"></a>有甚么用处。</p>
  <p id="aK1">上堂云。<a id="a-K2"></a>摩竭掩室计校未成。<a id="a-K3"></a>毗耶杜辞伎俩俱尽。<a id="a-K4"></a>还有人检点得者两个老汉出头不得处么。<a id="a-K5"></a>直饶觑透。<a id="a-K6"></a>更有个汉碍着。<a id="a-K7"></a>以拄杖击绳床一下。<a id="a-K8"></a>便下座。</p>
  <p id="aK9">有时云。<a id="a-KA"></a>槌击沙喜世界百杂碎底人。<a id="a-KB"></a>为甚么处处解持钵。</p>
  <p id="aKC">又云。<a id="a-KD"></a>知时频到香积国底人。<a id="a-KE"></a>为甚么拄杖头上失却眼。</p>
  <p id="aKF">一日云。<a id="a-KG"></a>义出丰年。<a id="a-KH"></a>俭生不孝。<a id="a-KI"></a>于佛法中作么生辩损益。<a id="a-KJ"></a>便下座。</p>
  <p id="aKK">上堂云。<a id="a-KL"></a>一尘一佛国。<a id="a-KM"></a>一叶一释迦。<a id="a-KN"></a>德山何以卓牌于闹市。<a id="a-KO"></a>又云。<a id="a-KP"></a>入林不动草。<a id="a-KQ"></a>入水不动波。<a id="a-KR"></a>投子因甚么脚下五色索透关底试辩看。</p>
  <p id="aKS">上堂云世。<a id="a-KT"></a>事悠悠不如山丘。<a id="a-KU"></a>卧藤萝下块石枕头。<a id="a-KV"></a>者般底有甚用处唤起了打。</p>
  <p id="aKW">有时云。<a id="a-KX"></a>一切不是句。<a id="a-KY"></a>瞎却时人眼。<a id="a-KZ"></a>还有出得底么。</p>
  <p id="aKa">上堂云。<a id="a-Kb"></a>一切法皆是佛法。<a id="a-Kc"></a>瞒瞒顸顸非为正观一切法即非一切法。<a id="a-Kd"></a>莽莽卤卤还同天鼓。<a id="a-Ke"></a>赏个名安个是立个非。<a id="a-Kf"></a>向甚处见释迦老子。<a id="a-Kg"></a>还会么。<a id="a-Kh"></a>以拄杖卓地一下云。<a id="a-Ki"></a>各请归堂。</p>
  <p id="aKj">示众云。<a id="a-Kk"></a>父子亲其居。<a id="a-Kl"></a>尊卑异其位。<a id="a-Km"></a>于衲僧分上。<a id="a-Kn"></a>是放开是掜聚。<a id="a-Ko"></a>或若辩得。<a id="a-Kp"></a>分半院与尔。</p>
  <p id="aKq">一日云。<a id="a-Kr"></a>宝山到也须开眼。<a id="a-Ks"></a>勿使茫茫空手回。<a id="a-Kt"></a>便下座。</p>
  <p id="aKu">上堂云。<a id="a-Kv"></a>机轮转处作者犹迷。<a id="a-Kw"></a>千眼顿开与君相见。</p>
  <p id="aKx">师问新到。<a id="a-Ky"></a>阇梨甚处人。<a id="a-Kz"></a>僧提起坐具。<a id="a-L0"></a>师云。<a id="a-L1"></a>虾跳不出斗。<a id="a-L2"></a>僧云。<a id="a-L3"></a>[跳-兆+孛]跳。<a id="a-L4"></a>师便打。<a id="a-L5"></a>僧云。<a id="a-L6"></a>更[跳-兆+孛]跳。<a id="a-L7"></a>师又打。<a id="a-L8"></a>僧便走。<a id="a-L9"></a>师唤回。<a id="a-LA"></a>僧便礼拜云。<a id="a-LB"></a>触忤和尚。<a id="a-LC"></a>师云。<a id="a-LD"></a>我要者话行。<a id="a-LE"></a>尔又走作什么。<a id="a-LF"></a>僧云。<a id="a-LG"></a>已遍天下了也。<a id="a-LH"></a>师复打五下。<a id="a-LI"></a>僧云。<a id="a-LJ"></a>有诸方在。<a id="a-LK"></a>师云。<a id="a-LL"></a>尔只管吃棒。<a id="a-LM"></a>师唤第二人近前来。<a id="a-LN"></a>甚处人。<a id="a-LO"></a>云鼎州人。<a id="a-LP"></a>师云败也。<a id="a-LQ"></a>僧云。<a id="a-LR"></a>青天白日。<a id="a-LS"></a>师云。<a id="a-LT"></a>两重公案。<a id="a-LU"></a>僧云。<a id="a-LV"></a>恰是。<a id="a-LW"></a>师以拄杖指云。<a id="a-LX"></a>尔拟[跳-兆+孛]跳。<a id="a-LY"></a>僧拟议。<a id="a-LZ"></a>师亦打五下。<a id="a-La"></a>参头云。<a id="a-Lb"></a>者僧吃棒。<a id="a-Lc"></a>与某甲不同。<a id="a-Ld"></a>师一时唤近前。<a id="a-Le"></a>其僧珍重便走。<a id="a-Lf"></a>师随后与一拄杖。</p>
  <p id="aLg">上堂云。<a id="a-Lh"></a>孟尝之门剑客何在。<a id="a-Li"></a>良久云。<a id="a-Lj"></a>点即不到。<a id="a-Lk"></a>便下座。</p>
  <p id="aLl">上堂云。<a id="a-Lm"></a>泡幻同无碍。<a id="a-Ln"></a>拈起拄杖云。<a id="a-Lo"></a>泡幻何处得来。<a id="a-Lp"></a>又击一下云。<a id="a-Lq"></a>西天四七圣。<a id="a-Lr"></a>东土二三祖。<a id="a-Ls"></a>鼻孔眼睛总穿在者里。<a id="a-Lt"></a>瞌睡汉归堂。</p>
  <p id="aLu">上堂云。<a id="a-Lv"></a>目前无法。<a id="a-Lw"></a>意在目前。<a id="a-Lx"></a>不是目前法。<a id="a-Ly"></a>非耳目之所到。<a id="a-Lz"></a>师拈起拄杖云。<a id="a-M0"></a>夹山老子甚处去也。<a id="a-M1"></a>何不出来。<a id="a-M2"></a>百草头与大众相见。<a id="a-M3"></a>又卓地一下云。<a id="a-M4"></a>在者里。<a id="a-M5"></a>复云。<a id="a-M6"></a>咄者野狐精。<a id="a-M7"></a>缩头去。<a id="a-M8"></a>便下座。</p>
  <p id="aM9">僧问。<a id="a-MA"></a>牛头未见四祖时如何。<a id="a-MB"></a>师云。<a id="a-MC"></a>恰漝么。</p>
  <p id="aMD">僧云。<a id="a-ME"></a>见后如何。<a id="a-MF"></a>师云。<a id="a-MG"></a>三生六十劫僧礼拜。<a id="a-MH"></a>师长吁一声。</p>
  <p id="aMI">上堂云。<a id="a-MJ"></a>一举不载说作么生。<a id="a-MK"></a>举得作么生会。</p>
  <p id="aML">上堂云。<a id="a-MM"></a>久雨不晴今日晴。<a id="a-MN"></a>衲僧晒了也未。<a id="a-MO"></a>良久自云。<a id="a-MP"></a>晒了也。<a id="a-MQ"></a>师云收。<a id="a-MR"></a>复拈起拄杖。<a id="a-MS"></a>大众定动。<a id="a-MT"></a>师云。<a id="a-MU"></a>无一个灵利。<a id="a-MV"></a>便下座打趁。</p>
  <p id="aMW">示众云。<a id="a-MX"></a>譬若二龙争珠。<a id="a-MY"></a>有爪牙者不得。<a id="a-MZ"></a>或有衲僧问。<a id="a-Ma"></a>既是有爪牙者。<a id="a-Mb"></a>为什么不得。<a id="a-Mc"></a>请大众为雪窦下一转语。</p>
  <p id="aMd">上堂。<a id="a-Me"></a>僧问。<a id="a-Mf"></a>承和尚有言。<a id="a-Mg"></a>道士倒骑牛。<a id="a-Mh"></a>意旨如何。<a id="a-Mi"></a>师云。<a id="a-Mj"></a>泥人眼赤。<a id="a-Mk"></a>僧云不会。<a id="a-Ml"></a>师云。<a id="a-Mm"></a>有甚么了期。<a id="a-Mn"></a>便下座。</p>
  <p id="aMo">上堂云。<a id="a-Mp"></a>天得一以清。<a id="a-Mq"></a>地得一以宁。<a id="a-Mr"></a>衲僧得一无风浪起。<a id="a-Ms"></a>尔若辩得。<a id="a-Mt"></a>祸不入慎家之门。</p>
  <p id="aMu">举。<a id="a-Mv"></a>僧问镜清。<a id="a-Mw"></a>学人啐请师啄。<a id="a-Mx"></a>清云。<a id="a-My"></a>还得活也无。<a id="a-Mz"></a>学云。<a id="a-N0"></a>若不活遭人快笑。<a id="a-N1"></a>清云。<a id="a-N2"></a>也是草里汉。<a id="a-N3"></a>师云。<a id="a-N4"></a>衲僧有此奇特事。<a id="a-N5"></a>若一人半个互相平展。<a id="a-N6"></a>古圣也不虚出来一回。</p>
  <p id="aN7">问承和尚有言。<a id="a-N8"></a>金刚铸铁券。<a id="a-N9"></a>意旨如何。<a id="a-NA"></a>师云。<a id="a-NB"></a>三头六臂。<a id="a-NC"></a>云学人不会。<a id="a-ND"></a>师云。<a id="a-NE"></a>抬上抬下。<a id="a-NF"></a>师拈起拄杖云。<a id="a-NG"></a>人天交接两得相见。<a id="a-NH"></a>太茫茫何扰扰。<a id="a-NI"></a>穿来且放一边。<a id="a-NJ"></a>三十三二十八。<a id="a-NK"></a>敲落又在一处。<a id="a-NL"></a>复云。<a id="a-NM"></a>退后退后。<a id="a-NN"></a>便起去。</p>
  <p id="aNO">问。<a id="a-NP"></a>承古有言。<a id="a-NQ"></a>九九八十一。<a id="a-NR"></a>意旨如何。<a id="a-NS"></a>师云。<a id="a-NT"></a>金刚合掌。<a id="a-NU"></a>进云。<a id="a-NV"></a>学人不会。<a id="a-NW"></a>师云。<a id="a-NX"></a>归依佛法僧。</p>
  <p id="aNY">上堂云。<a id="a-NZ"></a>应缘而化物。<a id="a-Na"></a>方便呼为智。<a id="a-Nb"></a>拈起拄杖唤作什么。<a id="a-Nc"></a>尔若道不得。<a id="a-Nd"></a>也许具一只眼。</p>
  <p id="aNe">上堂举。<a id="a-Nf"></a>雪峰示众云。<a id="a-Ng"></a>尽乾坤是个解脱门。<a id="a-Nh"></a>把手拽不肯入。<a id="a-Ni"></a>一僧云。<a id="a-Nj"></a>和尚怪某甲不得。<a id="a-Nk"></a>一僧云。<a id="a-Nl"></a>用入作什么。<a id="a-Nm"></a>师云。<a id="a-Nn"></a>三个中有一人受救在。<a id="a-No"></a>忽若总不辩明。<a id="a-Np"></a>平地上有甚数。<a id="a-Nq"></a>便下座。</p>
  <p id="aNr">一日云。<a id="a-Ns"></a>此大讲堂洞开。<a id="a-Nt"></a>东方日轮升天。<a id="a-Nu"></a>则有明曜。<a id="a-Nv"></a>中夜黑月云雾晦暝。<a id="a-Nw"></a>则复昏暗。<a id="a-Nx"></a>户牖之隙则复见通。<a id="a-Ny"></a>墙宇之间则复观壅。<a id="a-Nz"></a>分别之处则复见缘。<a id="a-O0"></a>顽虚之中遍是空性。<a id="a-O1"></a>郁[火*孛]之象则纡昏尘。<a id="a-O2"></a>澄霁敛氛又观清净。<a id="a-O3"></a>惭愧释迦老子。<a id="a-O4"></a>说甚还与不还。<a id="a-O5"></a>文殊堂里万菩萨。<a id="a-O6"></a>到处觅不得。<a id="a-O7"></a>元来总在者里。<a id="a-O8"></a>灵利汉一见。<a id="a-O9"></a>便请拗折拄杖。</p>
  <p id="aOA">上堂举。<a id="a-OB"></a>镜清问僧。<a id="a-OC"></a>近离甚处。<a id="a-OD"></a>云石桥。<a id="a-OE"></a>清云。<a id="a-OF"></a>本分事作么生。<a id="a-OG"></a>云某甲近离石桥。<a id="a-OH"></a>清云。<a id="a-OI"></a>我不管尔石桥。<a id="a-OJ"></a>本分事作么生。<a id="a-OK"></a>云和尚何不领话。<a id="a-OL"></a>清便打。<a id="a-OM"></a>僧云。<a id="a-ON"></a>某甲话在。<a id="a-OO"></a>清云。<a id="a-OP"></a>尔但吃棒。<a id="a-OQ"></a>我要话行。<a id="a-OR"></a>师云。<a id="a-OS"></a>然则倚势欺人。<a id="a-OT"></a>奈缘事不孤起。<a id="a-OU"></a>者僧若能慎初护末。<a id="a-OV"></a>棒则须是镜清自吃。</p>
  <p id="aOW">举。<a id="a-OX"></a>云门大师示众云。<a id="a-OY"></a>尔若不相当。<a id="a-OZ"></a>且觅个入头处。<a id="a-Oa"></a>微尘诸佛在尔舌头上。<a id="a-Ob"></a>三藏圣教在尔脚跟底。<a id="a-Oc"></a>不如误去好。<a id="a-Od"></a>还有人误得么。<a id="a-Oe"></a>出来对众道看。<a id="a-Of"></a>师拈云。<a id="a-Og"></a>然则养子之缘。<a id="a-Oh"></a>争奈压良为贱。<a id="a-Oi"></a>其间忽有不甘底。<a id="a-Oj"></a>出掀倒绳床。<a id="a-Ok"></a>岂不是大丈夫汉。<a id="a-Ol"></a>然虽如此。<a id="a-Om"></a>且问据个甚么。<a id="a-On"></a>师蓦拈起拄杖云。<a id="a-Oo"></a>洎合停囚长智。<a id="a-Op"></a>击绳床一下。<a id="a-Oq"></a>便下座。</p>
  <p id="aOr">上堂云。<a id="a-Os"></a>穷诸玄辩。<a id="a-Ot"></a>若一毫致于太虚。<a id="a-Ou"></a>竭世枢机。<a id="a-Ov"></a>似一滴投于巨壑。<a id="a-Ow"></a>不如歇去。<a id="a-Ox"></a>好还会么。<a id="a-Oy"></a>客亭不远。</p>
  <p id="aOz">上堂云。<a id="a-P0"></a>青萝夤缘。<a id="a-P1"></a>直上寒松之顶。<a id="a-P2"></a>白云淡泞。<a id="a-P3"></a>出没太虚之中。<a id="a-P4"></a>师拈起拄杖云。<a id="a-P5"></a>国师眼睛在者里。<a id="a-P6"></a>瞌睡汉七穿八穴。<a id="a-P7"></a>甚处得来。</p>
  <p id="aP8">一日举。<a id="a-P9"></a>干峰示众云。<a id="a-PA"></a>举一不得举二。<a id="a-PB"></a>放过一着落在第二。<a id="a-PC"></a>云门大师出众云。<a id="a-PD"></a>昨日有人从天台来。<a id="a-PE"></a>却往南岳去。<a id="a-PF"></a>峰云。<a id="a-PG"></a>来日不要普请。<a id="a-PH"></a>师云。<a id="a-PI"></a>诸禅德。<a id="a-PJ"></a>云门老汉只解一手抬。<a id="a-PK"></a>不能一手搦。<a id="a-PL"></a>还有共相着力底么。<a id="a-PM"></a>试露爪牙看。</p>
  <p id="aPN">上堂云。<a id="a-PO"></a>不得春风华不开。<a id="a-PP"></a>华开又被风吹落。<a id="a-PQ"></a>尔若明得褒贬句。<a id="a-PR"></a>未必善因而招恶果。<a id="a-PS"></a>归堂。</p>
  <p id="aPT">一日云。<a id="a-PU"></a>古人道。<a id="a-PV"></a>其为也形。<a id="a-PW"></a>其寂也冥。<a id="a-PX"></a>转变天地自在纵横。<a id="a-PY"></a>河沙而用混沌而荣。<a id="a-PZ"></a>谁闻不喜。<a id="a-Pa"></a>谁闻不惊。<a id="a-Pb"></a>如何以无价之宝。<a id="a-Pc"></a>隐在阴入之坑。</p>
  <p id="aPd">师以拄杖击一下云。<a id="a-Pe"></a>打破了也。<a id="a-Pf"></a>宝在甚处。</p>
  <p id="aPg">有时云。<a id="a-Ph"></a>不犯之令。<a id="a-Pi"></a>大众必合依行。</p>
  <p id="aPj">上堂云。<a id="a-Pk"></a>万法本闲。<a id="a-Pl"></a>而人自闹。<a id="a-Pm"></a>国师走入露柱里去也。<a id="a-Pn"></a>见么见么。<a id="a-Po"></a>良久云。<a id="a-Pp"></a>出头便死。<a id="a-Pq"></a>归堂。</p>
  <p id="aPr">示众云。<a id="a-Ps"></a>回而更相涉。<a id="a-Pt"></a>拈起拄杖云。<a id="a-Pu"></a>头上是天脚下是地。<a id="a-Pv"></a>眼前绿水背靠青山。<a id="a-Pw"></a>衲僧道我会也。<a id="a-Px"></a>忽若骑驴入尔鼻孔里。<a id="a-Py"></a>牵牛入尔眼睛中。<a id="a-Pz"></a>又作么生商量。</p>
  <p id="aQ0">上堂云。<a id="a-Q1"></a>欲得现前莫存顺逆。<a id="a-Q2"></a>者里参见祖师了。<a id="a-Q3"></a>更买草鞋行脚三千里外。<a id="a-Q4"></a>也被雪窦穿却鼻孔。</p>
  <p id="aQ5">一日举。<a id="a-Q6"></a>马祖上堂。<a id="a-Q7"></a>众方集。<a id="a-Q8"></a>百丈出卷席。<a id="a-Q9"></a>祖便下座。<a id="a-QA"></a>诸方皆谓奇特漝么举。<a id="a-QB"></a>还当么。<a id="a-QC"></a>若当。<a id="a-QD"></a>譬若水母以虾为目。<a id="a-QE"></a>若不当。<a id="a-QF"></a>又空赞叹图个什么。<a id="a-QG"></a>众中一般汉。<a id="a-QH"></a>乱踏向前问古人意旨如何。<a id="a-QI"></a>更有老底不识好恶。<a id="a-QJ"></a>对云。<a id="a-QK"></a>将谓仙陀客。<a id="a-QL"></a>又云。<a id="a-QM"></a>来日更到座前。<a id="a-QN"></a>苦哉苦哉。<a id="a-QO"></a>如此自称宗匠。<a id="a-QP"></a>欲开人天眼目。<a id="a-QQ"></a>驴年去。<a id="a-QR"></a>诸上堂。<a id="a-QS"></a>雪窦当时若见伊出来卷席。<a id="a-QT"></a>劈胸与一踏。<a id="a-QU"></a>令坐者倒者俱起不得。<a id="a-QV"></a>且要后人别有生涯去。<a id="a-QW"></a>免见互相钝置。<a id="a-QX"></a>岂不个个英灵底汉。<a id="a-QY"></a>还会也无。<a id="a-QZ"></a>归堂。</p>
  <p id="aQa">上堂云。<a id="a-Qb"></a>虚空为鼓须弥为槌。<a id="a-Qc"></a>打者甚多听者极少。<a id="a-Qd"></a>且问谁是解打者。<a id="a-Qe"></a>莫谤盐官好。<a id="a-Qf"></a>只如南泉道王老师不打者破鼓。<a id="a-Qg"></a>法眼去王老师不打两个。<a id="a-Qh"></a>既不奈何一个。<a id="a-Qi"></a>更是懡[怡-台+羅]。</p>
  <p id="aQj">上堂云。<a id="a-Qk"></a>还有闹市里出头底么。<a id="a-Ql"></a>良久云。<a id="a-Qm"></a>不如策杖归山去。<a id="a-Qn"></a>长啸一声烟雾深。<a id="a-Qo"></a>便下座。</p>
  <p id="aQp">举。<a id="a-Qq"></a>僧问赵州。<a id="a-Qr"></a>学人乍入丛林。<a id="a-Qs"></a>乞师指示。<a id="a-Qt"></a>州云。<a id="a-Qu"></a>吃粥了也未。<a id="a-Qv"></a>云吃粥了也。<a id="a-Qw"></a>州云。<a id="a-Qx"></a>洗钵盂去。<a id="a-Qy"></a>云门大师云。<a id="a-Qz"></a>且道有指示无指示。<a id="a-R0"></a>若云有。<a id="a-R1"></a>向他道什么。<a id="a-R2"></a>若道无。<a id="a-R3"></a>何得悟去。<a id="a-R4"></a>师拈云。<a id="a-R5"></a>我不似云门为蛇画足。<a id="a-R6"></a>直言向尔道。<a id="a-R7"></a>问者如虫蚀木。<a id="a-R8"></a>答者偶尔成文。<a id="a-R9"></a>然虽恁么瞎却衲僧眼。<a id="a-RA"></a>作么生免得此过。<a id="a-RB"></a>诸仁者要会么。<a id="a-RC"></a>还尔赵州吃粥。<a id="a-RD"></a>未拈却者僧吃粥了。<a id="a-RE"></a>雪窦与尔拄杖子。<a id="a-RF"></a>归堂。</p>
  <p id="aRG">举。<a id="a-RH"></a>云门大师云。<a id="a-RI"></a>尽十方世界乾坤大地。<a id="a-RJ"></a>天下老和尚。<a id="a-RK"></a>以拄杖一画云。<a id="a-RL"></a>百杂碎。<a id="a-RM"></a>师云。<a id="a-RN"></a>者老汉。<a id="a-RO"></a>是即是。<a id="a-RP"></a>要且未有出身之路。<a id="a-RQ"></a>如今拄杖在雪窦手里复横按云。<a id="a-RR"></a>东西南北甚处得来。</p>
  <p id="aRS">举。<a id="a-RT"></a>僧问投子。<a id="a-RU"></a>如何是十身调御。<a id="a-RV"></a>投子下绳床立。<a id="a-RW"></a>又问。<a id="a-RX"></a>凡圣相去多少。<a id="a-RY"></a>投子下绳床立。<a id="a-RZ"></a>师云。<a id="a-Ra"></a>此公案。<a id="a-Rb"></a>诸人无不委知。<a id="a-Rc"></a>若潜么举。<a id="a-Rd"></a>天下衲僧尽为念话社家。<a id="a-Re"></a>雪窦莫有长处也无。<a id="a-Rf"></a>试为大众举看。<a id="a-Rg"></a>凡圣相去多少。<a id="a-Rh"></a>投子下绳床立。<a id="a-Ri"></a>如何是十身调御。<a id="a-Rj"></a>投子下绳床立。<a id="a-Rk"></a>且道与前来举底同别。<a id="a-Rl"></a>若道一般。<a id="a-Rm"></a>许上座具一只眼。<a id="a-Rn"></a>若云别有奇特。<a id="a-Ro"></a>也许上座具一只眼。<a id="a-Rp"></a>复更开一线道。<a id="a-Rq"></a>凡圣相去多少。<a id="a-Rr"></a>请上座下一转语。<a id="a-Rs"></a>如何是十身调御。<a id="a-Rt"></a>答一转话。<a id="a-Ru"></a>非但参见投子。<a id="a-Rv"></a>亦乃知雪窦长处。<a id="a-Rw"></a>或若总道下绳床立。<a id="a-Rx"></a>惜取眉毛。<a id="a-Ry"></a>便下座。</p>
  <p id="aRz">举。<a id="a-S0"></a>洞山聪和尚。<a id="a-S1"></a>每见新到便问。<a id="a-S2"></a>沩山水牯牛。<a id="a-S3"></a>上堂作么生会。<a id="a-S4"></a>前后皆不相契。<a id="a-S5"></a>师到。<a id="a-S6"></a>亦乃垂问。<a id="a-S7"></a>师云。<a id="a-S8"></a>后人标牓。<a id="a-S9"></a>洞山拟道。<a id="a-SA"></a>师以坐具拂一下便行。<a id="a-SB"></a>洞山云。<a id="a-SC"></a>且来上座。<a id="a-SD"></a>师云。<a id="a-SE"></a>未参堂。</p>
  <p id="aSF">举。<a id="a-SG"></a>云门大师云。<a id="a-SH"></a>三乘十二分教。<a id="a-SI"></a>达磨西来。<a id="a-SJ"></a>放过即不可。<a id="a-SK"></a>若不放过不消一喝。<a id="a-SL"></a>师随举了便喝。<a id="a-SM"></a>复云。<a id="a-SN"></a>大众。<a id="a-SO"></a>好喝落在甚处。<a id="a-SP"></a>若要鼻孔辽天。<a id="a-SQ"></a>辩取者一喝。<a id="a-SR"></a>便下座。</p>
  <p id="aSS">师因事示众云。<a id="a-ST"></a>杜耳目于胎壳。<a id="a-SU"></a>掩玄象于霄外。<a id="a-SV"></a>而责宫商之异。<a id="a-SW"></a>辩玄素之殊底。<a id="a-SX"></a>是甚么人。<a id="a-SY"></a>还知落处么。<a id="a-SZ"></a>那一个者一个。<a id="a-Sa"></a>兼本三人。<a id="a-Sb"></a>放过一着。<a id="a-Sc"></a>便下座。</p>
  <p id="aSd">上堂云。<a id="a-Se"></a>三十年来寻剑客。<a id="a-Sf"></a>有么有么。<a id="a-Sg"></a>几回叶落又抽枝。<a id="a-Sh"></a>衲僧眼光失却了也。<a id="a-Si"></a>自从一见桃花后填沟塞壑。<a id="a-Sj"></a>直至如今更不疑败军之将。<a id="a-Sk"></a>以拄杖卓地一下云看。<a id="a-Sl"></a>便下座。</p>
  <p id="aSm">举。<a id="a-Sn"></a>归宗问僧。<a id="a-So"></a>甚处去。<a id="a-Sp"></a>云诸方学五味禅去。<a id="a-Sq"></a>宗云。<a id="a-Sr"></a>我者里有一味禅。<a id="a-Ss"></a>为甚不学。<a id="a-St"></a>僧云。<a id="a-Su"></a>如何是一味禅。<a id="a-Sv"></a>宗便打。<a id="a-Sw"></a>僧云。<a id="a-Sx"></a>莫打。<a id="a-Sy"></a>某甲会也。<a id="a-Sz"></a>宗云。<a id="a-T0"></a>尔作么生会。<a id="a-T1"></a>僧拟开口。<a id="a-T2"></a>宗又打。<a id="a-T3"></a>黄檗闻举云。<a id="a-T4"></a>马大师出八十四员善知识。<a id="a-T5"></a>问着个个屙辘辘地。<a id="a-T6"></a>只有归宗老较些子。<a id="a-T7"></a>师云。<a id="a-T8"></a>以强欺弱有甚么难。<a id="a-T9"></a>我者里有一味禅。<a id="a-TA"></a>为甚么不学。<a id="a-TB"></a>但向道。<a id="a-TC"></a>收待伊拈起。<a id="a-TD"></a>有般无眼汉。<a id="a-TE"></a>只管吃吽吽。<a id="a-TF"></a>雪窦门下谁敢。<a id="a-TG"></a>便下座。</p>
  <p id="aTH">上堂云。<a id="a-TI"></a>胡蜂不恋旧时窠。<a id="a-TJ"></a>猛将不在家中死。<a id="a-TK"></a>若是个汉。<a id="a-TL"></a>聊闻举着。<a id="a-TM"></a>剔起眉毛便行。</p>
  <p id="aTN">一日六人新到。<a id="a-TO"></a>师问云。<a id="a-TP"></a>还有作家禅客么。<a id="a-TQ"></a>参头云。<a id="a-TR"></a>和尚道什么。<a id="a-TS"></a>师云。<a id="a-TT"></a>点即不到。<a id="a-TU"></a>僧拟议。<a id="a-TV"></a>师便喝。<a id="a-TW"></a>僧无语。<a id="a-TX"></a>师云。<a id="a-TY"></a>龙头蛇尾。<a id="a-TZ"></a>复问第二个僧。<a id="a-Ta"></a>指参头云。<a id="a-Tb"></a>和尚问。<a id="a-Tc"></a>何不只对。<a id="a-Td"></a>师与一掌。<a id="a-Te"></a>僧无语。<a id="a-Tf"></a>师复指云。<a id="a-Tg"></a>第三。<a id="a-Th"></a>其僧茫然。<a id="a-Ti"></a>师云。<a id="a-Tj"></a>一状领过。</p>
  <p id="aTk">上堂。<a id="a-Tl"></a>僧问。<a id="a-Tm"></a>如何是时节因缘。<a id="a-Tn"></a>师云。<a id="a-To"></a>瞌睡汉。<a id="a-Tp"></a>僧便喝。<a id="a-Tq"></a>师云。<a id="a-Tr"></a>诈惺惺。<a id="a-Ts"></a>复云。<a id="a-Tt"></a>譬若世界坏时大水竞作。<a id="a-Tu"></a>其间无量众生。<a id="a-Tv"></a>或没未没。<a id="a-Tw"></a>互相悲号。<a id="a-Tx"></a>仰望苍苍。<a id="a-Ty"></a>皆云相救。<a id="a-Tz"></a>当尔之时。<a id="a-U0"></a>四禅天人一见高声便喝。<a id="a-U1"></a>咄哉众生。<a id="a-U2"></a>我预曾报汝。<a id="a-U3"></a>令频频上来。<a id="a-U4"></a>汝都不听。<a id="a-U5"></a>如今有甚么救。<a id="a-U6"></a>处乃拍手一下。<a id="a-U7"></a>云归堂。</p>
  <p id="aU8">上堂云。<a id="a-U9"></a>乾坤之内宇宙之间。<a id="a-UA"></a>中有一宝挂在壁上。<a id="a-UB"></a>达磨九年不敢正眼觑着。<a id="a-UC"></a>如今衲僧要见。<a id="a-UD"></a>劈脊打。</p>
  <p id="aUE">上堂。<a id="a-UF"></a>僧问。<a id="a-UG"></a>如何是佛。<a id="a-UH"></a>师云。<a id="a-UI"></a>头鬅鬙耳卓朔。<a id="a-UJ"></a>学云不会。<a id="a-UK"></a>师云。<a id="a-UL"></a>堪笑堪悲。<a id="a-UM"></a>复云。<a id="a-UN"></a>不着便也不奈何。<a id="a-UO"></a>尔从江南江北来。<a id="a-UP"></a>笠子下为什么拶破洛浦遍参底。</p>
  <p id="aUQ">上堂云。<a id="a-UR"></a>乾坤把定即不无尔。<a id="a-US"></a>作么生是手擎日月底句。<a id="a-UT"></a>又云。<a id="a-UU"></a>周游四天下道。<a id="a-UV"></a>我知有须弥顶上着得几人。<a id="a-UW"></a>复云。<a id="a-UX"></a>举步已经诸佛刹。<a id="a-UY"></a>是尔草鞋踏破多少。</p>
  <p id="aUZ">上堂云。<a id="a-Ua"></a>长觜鸟芳树不栖。<a id="a-Ub"></a>喃喃独语摩斯吒沧溟不入战战。<a id="a-Uc"></a>却回三十年后悟去。<a id="a-Ud"></a>提起手云。<a id="a-Ue"></a>吽吽。<a id="a-Uf"></a>便下座。</p>
  <p id="aUg">上堂举。<a id="a-Uh"></a>在众日。<a id="a-Ui"></a>僧问如何是佛。<a id="a-Uj"></a>师云。<a id="a-Uk"></a>四众围绕。<a id="a-Ul"></a>如何是涅槃。<a id="a-Um"></a>师云。<a id="a-Un"></a>双林树下。<a id="a-Uo"></a>复云。<a id="a-Up"></a>便是钉觜铁石汉也。<a id="a-Uq"></a>卒话会不及归堂。</p>
  <p id="aUr">有时竖起拄杖云。<a id="a-Us"></a>洪机在掌。<a id="a-Ut"></a>排巨灵擘太华之峰。<a id="a-Uu"></a>复横按云。<a id="a-Uv"></a>明镜当台。<a id="a-Uw"></a>绝演若逐东西之径。<a id="a-Ux"></a>又以拄杖一划云。<a id="a-Uy"></a>比拟张麟兔亦不遇。<a id="a-Uz"></a>便下座。</p>
  <p id="aV0">上堂云。<a id="a-V1"></a>不与一法作对。<a id="a-V2"></a>便是无诤三昧。<a id="a-V3"></a>或是个汉闻我举着。<a id="a-V4"></a>悉能坐断。<a id="a-V5"></a>有甚么近处。<a id="a-V6"></a>虽然如此。<a id="a-V7"></a>向后莫辜负人好。<a id="a-V8"></a>便下座。</p>
  <p id="aV9">上堂举。<a id="a-VA"></a>古人道。<a id="a-VB"></a>明眼汉没窠臼。<a id="a-VC"></a>我且问尔。<a id="a-VD"></a>各从德山临济下来。<a id="a-VE"></a>棒喝向尔不能施。<a id="a-VF"></a>语言向尔使不着。<a id="a-VG"></a>我既如此。<a id="a-VH"></a>汝合必然。<a id="a-VI"></a>又作么生露得个消息。<a id="a-VJ"></a>令雪窦知尔是个风不入底汉去。<a id="a-VK"></a>便下座。</p>
  <p id="aVL">一日三僧辞。<a id="a-VM"></a>师把住云。<a id="a-VN"></a>天无门地无户。<a id="a-VO"></a>乱走衲僧拟往何处。<a id="a-VP"></a>僧皆无对。<a id="a-VQ"></a>师劈面唾云。<a id="a-VR"></a>枉吃我多少粥饭。<a id="a-VS"></a>便推出。</p>
  <p id="aVT">示众云。<a id="a-VU"></a>摩竭正令。<a id="a-VV"></a>譬若披沙拣金。<a id="a-VW"></a>毗耶杜辞。<a id="a-VX"></a>颇类守株待兔。<a id="a-VY"></a>设使顿开千眼未辩机关。<a id="a-VZ"></a>点着不来白云万里。</p>
  <p id="aVa">举。<a id="a-Vb"></a>永嘉云。<a id="a-Vc"></a>六般神用空不空。<a id="a-Vd"></a>一颗圆光色非色。<a id="a-Ve"></a>云门大师拈起拄杖云。<a id="a-Vf"></a>是色非色。<a id="a-Vg"></a>师云。<a id="a-Vh"></a>雪窦即不然。<a id="a-Vi"></a>圆光一颗儱伺真如。<a id="a-Vj"></a>神用六般和泥合水。<a id="a-Vk"></a>猷窑人设齐且致。<a id="a-Vl"></a>水中拈月致将一问来。</p>
  <p id="aVm">有时云。<a id="a-Vn"></a>袖头打领腋下剜襟。<a id="a-Vo"></a>诸方一任剪裁。<a id="a-Vp"></a>南山起云北山下雨。<a id="a-Vq"></a>衲子作么话会。</p>
  <p id="aVr">一日上堂。<a id="a-Vs"></a>大众才集。<a id="a-Vt"></a>师云。<a id="a-Vu"></a>一任诸方贬剥。<a id="a-Vv"></a>便下座。</p>
  <p id="aVw">举。<a id="a-Vx"></a>僧问干峰。<a id="a-Vy"></a>十方薄伽梵。<a id="a-Vz"></a>一路涅槃门。<a id="a-W0"></a>路头在什么处。<a id="a-W1"></a>干峰云。<a id="a-W2"></a>在者里。<a id="a-W3"></a>师代僧便喝。<a id="a-W4"></a>复有僧问长庆。<a id="a-W5"></a>长庆云。<a id="a-W6"></a>问取堂中第二座。<a id="a-W7"></a>师代僧云错。<a id="a-W8"></a>复有僧问师。<a id="a-W9"></a>师云。<a id="a-WA"></a>堕坑落堑。<a id="a-WB"></a>自代云。<a id="a-WC"></a>作贼人心虚。</p>
  <p id="aWD">上堂云。<a id="a-WE"></a>粪扫堆上现丈六金身。<a id="a-WF"></a>遇贱则贵。<a id="a-WG"></a>赤肉团上壁立千仞。<a id="a-WH"></a>遇明则暗。<a id="a-WI"></a>鼻孔辽天底衲僧。<a id="a-WJ"></a>试辩雪窦为人眼。</p>
  <p id="aWK">示众云。<a id="a-WL"></a>一法不通万缘方透。<a id="a-WM"></a>会与不会成群作队。<a id="a-WN"></a>策着磕着一时拈却。<a id="a-WO"></a>管取乾坤独露。<a id="a-WP"></a>便下座。</p>
  <p id="aWQ">上堂云。<a id="a-WR"></a>禅河随浪静。<a id="a-WS"></a>定水逐波清。<a id="a-WT"></a>若拄杖子是浪。<a id="a-WU"></a>衲僧便七纵八横。<a id="a-WV"></a>忽乾坤大地是浪。<a id="a-WW"></a>便见扶篱摸壁。<a id="a-WX"></a>且道放行好把定好一日云。<a id="a-WY"></a>春雷已发阳鸟未啼。<a id="a-WZ"></a>迷身句即不问。<a id="a-Wa"></a>尔透出一字作么生道。</p>
  <p id="aWb">上堂云。<a id="a-Wc"></a>巢知风穴知雨。<a id="a-Wd"></a>灵利衲僧未可相许。<a id="a-We"></a>若问如何。<a id="a-Wf"></a>苦哉佛陀参。</p>
  <p id="aWg">举。<a id="a-Wh"></a>马大师云。<a id="a-Wi"></a>一切语言是提婆宗。<a id="a-Wj"></a>以者个为主。<a id="a-Wk"></a>云门大师云。<a id="a-Wl"></a>好语只是无人问我。<a id="a-Wm"></a>僧便问。<a id="a-Wn"></a>如何是提婆宗。<a id="a-Wo"></a>云门云。<a id="a-Wp"></a>西天九十六种。<a id="a-Wq"></a>尔是最下种。<a id="a-Wr"></a>师云。<a id="a-Ws"></a>赤幡被者僧夺了也。<a id="a-Wt"></a>便下座。</p>
  <p id="aWu">一日云。<a id="a-Wv"></a>山河无隔碍。<a id="a-Ww"></a>光明处处透。<a id="a-Wx"></a>傅大士骑驴。<a id="a-Wy"></a>入尔鼻孔里。<a id="a-Wz"></a>见尔诸人不惺惺。<a id="a-X0"></a>却归双林寺去也。<a id="a-X1"></a>便下座。</p>
  <p id="aX2">举。<a id="a-X3"></a>僧问翠微。<a id="a-X4"></a>自到和尚法席。<a id="a-X5"></a>每沐上堂。<a id="a-X6"></a>不蒙一法示诲。<a id="a-X7"></a>意在于何。<a id="a-X8"></a>微云。<a id="a-X9"></a>嫌个什么。<a id="a-XA"></a>僧复问洞山。<a id="a-XB"></a>山云。<a id="a-XC"></a>争怪得老僧。<a id="a-XD"></a>后有僧问法眼。<a id="a-XE"></a>眼云。<a id="a-XF"></a>祖师来也。<a id="a-XG"></a>师云。<a id="a-XH"></a>两个老汉。<a id="a-XI"></a>被者僧穿却。<a id="a-XJ"></a>唯有法眼。<a id="a-XK"></a>与他同参。<a id="a-XL"></a>若是雪窦门下。<a id="a-XM"></a>吃棒了赶出。</p>
  <p id="aXN">上堂云。<a id="a-XO"></a>种种幻化。<a id="a-XP"></a>皆生如来圆觉。<a id="a-XQ"></a>师云。<a id="a-XR"></a>住住。<a id="a-XS"></a>三世诸佛是幻。<a id="a-XT"></a>六代祖师是幻。<a id="a-XU"></a>天下老和尚是幻。<a id="a-XV"></a>复拈起拄杖云。<a id="a-XW"></a>拄杖子是幻。<a id="a-XX"></a>那个是圆觉。<a id="a-XY"></a>良久以拄杖击绳床一下云。<a id="a-XZ"></a>幻出。<a id="a-Xa"></a>大众拟议。<a id="a-Xb"></a>师云。<a id="a-Xc"></a>者一队漆桶。<a id="a-Xd"></a>总无孔窍。<a id="a-Xe"></a>以拄杖一时趁下。</p>
  <p id="aXf">举。<a id="a-Xg"></a>夹山问僧。<a id="a-Xh"></a>甚处来。<a id="a-Xi"></a>云湖南来。<a id="a-Xj"></a>山云。<a id="a-Xk"></a>曾到石霜么。<a id="a-Xl"></a>云要路经过。<a id="a-Xm"></a>争得不到。<a id="a-Xn"></a>山云。<a id="a-Xo"></a>承闻石霜有毬子话是否。<a id="a-Xp"></a>云和尚也须急着眼山云。<a id="a-Xq"></a>作么生是鞠子。<a id="a-Xr"></a>云趒不出。<a id="a-Xs"></a>云作么生是鞠杖。<a id="a-Xt"></a>云勿手足。<a id="a-Xu"></a>山云。<a id="a-Xv"></a>老僧未曾与阇梨相识。<a id="a-Xw"></a>出去。<a id="a-Xx"></a>师云。<a id="a-Xy"></a>雪窦亲见者僧从石霜来。<a id="a-Xz"></a>夹山因甚么道。<a id="a-Y0"></a>不相识。</p>
  <p id="aY1">举。<a id="a-Y2"></a>赵州问僧。<a id="a-Y3"></a>甚处来。<a id="a-Y4"></a>云雪峰来。<a id="a-Y5"></a>州云。<a id="a-Y6"></a>雪峰近日有何言句示徒。<a id="a-Y7"></a>僧云。<a id="a-Y8"></a>雪峰道。<a id="a-Y9"></a>尽大地是沙门一只眼。<a id="a-YA"></a>尔诸人向什么处屙。<a id="a-YB"></a>州云。<a id="a-YC"></a>尔若过岭。<a id="a-YD"></a>我附个锹子去。<a id="a-YE"></a>师云。<a id="a-YF"></a>者僧既不从雪峰来。<a id="a-YG"></a>可惜赵州锹子。</p>
  <p id="aYH">举。<a id="a-YI"></a>僧问石霜。<a id="a-YJ"></a>三千里外远闻石霜有个不顾。<a id="a-YK"></a>霜云是。<a id="a-YL"></a>僧云。<a id="a-YM"></a>只如万像历然。<a id="a-YN"></a>是顾不顾。<a id="a-YO"></a>霜云。<a id="a-YP"></a>我道不惊众。<a id="a-YQ"></a>僧云。<a id="a-YR"></a>不惊众是不与万像合。<a id="a-YS"></a>如何是不顾。<a id="a-YT"></a>霜云。<a id="a-YU"></a>遍界不曾藏。<a id="a-YV"></a>师拈云。<a id="a-YW"></a>谁是不顾者。</p>
  <p id="aYX">示众云。<a id="a-YY"></a>世界与么广阔为甚么向雪窦手里乞命。</p>
  <p id="aYZ">上堂云。<a id="a-Ya"></a>乾坤侧。<a id="a-Yb"></a>日月星辰一时黑。<a id="a-Yc"></a>东西不辩南北不分底衲僧。<a id="a-Yd"></a>向甚处见雪窦。</p>
  <p id="aYe">上堂。<a id="a-Yf"></a>僧问。<a id="a-Yg"></a>雪覆芦华时如何。<a id="a-Yh"></a>师云点。<a id="a-Yi"></a>僧云。<a id="a-Yj"></a>恁么则为祥为瑞也。<a id="a-Yk"></a>师云。<a id="a-Yl"></a>两重公案。<a id="a-Ym"></a>复成一颂。<a id="a-Yn"></a>雪覆芦华欲暮天。<a id="a-Yo"></a>谢家人不在鱼船。<a id="a-Yp"></a>白牛放却无寻处。<a id="a-Yq"></a>空把山童赠铁鞭。</p>
  <p id="aYr">师问大龙。<a id="a-Ys"></a>语底默底不是。<a id="a-Yt"></a>非语非默底更非。<a id="a-Yu"></a>总是总不是。<a id="a-Yv"></a>拈却大用现前。<a id="a-Yw"></a>时人知有大龙如何。<a id="a-Yx"></a>龙云。<a id="a-Yy"></a>子有如是见解那。<a id="a-Yz"></a>师云。<a id="a-Z0"></a>这老汉今日瓦解冰消。<a id="a-Z1"></a>至晚龙问师。<a id="a-Z2"></a>那里是老僧瓦解冰消处。<a id="a-Z3"></a>师云。<a id="a-Z4"></a>转见不堪。<a id="a-Z5"></a>拂袖便出。<a id="a-Z6"></a>龙云。<a id="a-Z7"></a>叵耐叵耐。<a id="a-Z8"></a>师不顾。<a id="a-Z9"></a>后举似福严雅。<a id="a-ZA"></a>雅云。<a id="a-ZB"></a>何不与他本分草料。<a id="a-ZC"></a>师云。<a id="a-ZD"></a>和尚更买草鞋行脚始得。</p>
  <p id="aZE">僧问。<a id="a-ZF"></a>只在目前。<a id="a-ZG"></a>为甚么再三不睹。<a id="a-ZH"></a>师云截耳卧街。<a id="a-ZI"></a>云黑豆未生芽时如何。<a id="a-ZJ"></a>师云。<a id="a-ZK"></a>餧驴餧马。<a id="a-ZL"></a>云生芽后如何。<a id="a-ZM"></a>师云。<a id="a-ZN"></a>透水透沙。</p>
  <p id="aZO">参学小师允诚等编</p>
 </body>
</html>